<?xml version="1.0" encoding="UTF-8"?><TEI xmlns="http://www.tei-c.org/ns/1.0" xmlns:xi="http://www.w3.org/2001/XInclude" xml:id="Redna-36-2008-02-27">
   <teiHeader>
      <fileDesc>
         <titleStmt>
            <title>Zapisniki sej Državnega zbora Republike Slovenije</title>
            <respStmt>
               <persName>Andrej Pančur</persName>
               <resp xml:lang="sl">Kodiranje TEI</resp>
               <resp xml:lang="en">TEI corpus encoding</resp>
            </respStmt>
         </titleStmt>
         <publicationStmt>
            <publisher>
               <orgName xml:lang="sl">Inštitut za novejšo zgodovino</orgName>
               <orgName xml:lang="en">Institute of Contemporary History</orgName>
               <ref target="http://www.inz.si/">http://www.inz.si/</ref>
               <address>
                  <street>Kongresni trg 1</street>
                  <settlement>Ljubljana</settlement>
                  <postCode>1000</postCode>
                  <country xml:lang="sl">Slovenija</country>
                  <country xml:lang="en">Slovenia</country>
               </address>
               <email>inz@inz.si</email>
            </publisher>
            <distributor>DARIAH-SI</distributor>
            <distributor>CLARIN.SI</distributor>
            <availability status="free">
               <licence>http://creativecommons.org/licenses/by/4.0/</licence>
               <p xml:lang="en">This work is licensed under the <ref target="http://creativecommons.org/licenses/by/4.0/">Creative Commons
                                Attribution 4.0 International License</ref>.</p>
               <p xml:lang="sl">To delo je ponujeno pod <ref target="http://creativecommons.org/licenses/by/4.0/">Creative Commons
                                Priznanje avtorstva 4.0 mednarodna licenca</ref>.</p>
            </availability>
            <date when="2019-01-10+01:00"/>
         </publicationStmt>
         <sourceDesc>
            <bibl>
               <idno type="custom" subtype="day">SZA|04193A06A913154DC125742F0038BE15</idno>
               <idno type="URI">https://www.dz-rs.si/wps/portal/Home/deloDZ/seje/evidenca?mandat=IV&amp;type=sz&amp;uid=04193A06A913154DC125742F0038BE15</idno>
            </bibl>
         </sourceDesc>
      </fileDesc>
      <profileDesc>
         <settingDesc>
            <setting who="#Redna-36-2008-02-27.DZ" n="36">
               <name>Redna</name>
               <date when="2008-02-27"/>
            </setting>
         </settingDesc>
         <particDesc>
            <listOrg>
               <org xml:id="Redna-36-2008-02-27.DZ">
                  <orgName xml:lang="sl">Državni zbor Republike Slovenije</orgName>
                  <listEvent>
                     <head>Mandat</head>
                     <event n="4" notBefore="2004-10-22" notAfter="2008-10-15">
                        <label>4. mandat (2004-2008)</label>
                     </event>
                  </listEvent>
               </org>
            </listOrg>
         </particDesc>
      </profileDesc>
   </teiHeader>
   <text>
      <body>
         <div>


            <head>REPUBLIKA SLOVENIJA DRŽAVNI ZBOR</head>
            <stage type="session">Nadaljevanje 36. seje</stage>
            <stage type="date">(27. februar 2008)</stage>
            <stage type="chairman">Sejo je vodil Sašo Peče, podpredsednik Državnega zbora.</stage>
            <stage type="time">Seja se je pričela ob 9.01.</stage>


            <sp who="SDZ4:PečeSašo">

               <speaker>PODPREDSEDNIK SAŠO PEČE:</speaker>

               <p>Dobro jutro, dober dan, spoštovane kolegice poslanke in kolegi poslanci, gospe in
               gospodje! Pričenjamo nadaljevanje 36. seje Državnega zbora Republike Slovenije.</p>
               <p>Obveščen sem, da se današnje seje ne morejo udeležiti naslednji poslanci: kolega
               Roberto Battelli, kolega Zvonko Černač do 17.00 ure, kolega Matjaž Han, kolega Feri
               Horvat, dr. Matej Lahovnik, dr. Marko Pavliha, kolega Alojz Sok in kolega Bogomir
               Zamernik.</p>
               <p>Prehajamo na <title>2. TOČKO DNEVNEGA REDA - DRUGA OBRAVNAVA PREDLOGA ZAKONA O
                  SPREMEMBAH IN DOPOLNITVAH ZAKONA O VARNOSTI CESTNEGA PROMETA,</title> v okviru
               rednega postopka.</p>
               <p>Obveščam vas, da imamo za to točko na razpolago 4 ure in 45 minut.</p>
               <p>Predlog zakona je v obravnavo Državnemu zboru predložila Vlada Republike Slovenije,
               zato dajem besedo predstavniku Vlade za dopolnilno obrazložitev predloga zakona. Z
               nami je minister za obrambo, Dragutin Mate, beseda je vaša, izvolite. Se opravičujem,
               minister za notranje zadeve, moja napaka.</p>
            </sp>
            <sp who="SDZ4:MateDragutin">

               <speaker>DRAGUTIN MATE:</speaker>

               <p>Hvala, predsedujoči. Toliko let sem delal na obrambnem področju, da verjetno zaradi
               tega pride do te napake, ampak nič hudega.</p>
               <p>Spoštovane poslanke in poslanci! Pred nami je predlog novele Zakona o varnosti
               cestnega prometa, s katerim želita Ministrstvo za notranje zadeve in Ministrstvo za
               promet doseči določene učinke pri izboljšanju prometne varnosti v Republiki
               Sloveniji. Hkrati pa želimo s tem predlogom uveljaviti nekatere odločbe Ustavnega
               sodišča in vpeljati direktivo EU v slovenski pravni red.</p>
               <p>Če se najprej dotaknem odločb Ustavnega sodišča, je predlagana v predlogu zakona
               razveljavitev osmega odstavka 92. člena ZVCP, za katerega je Ustavno sodišče
               naložilo, da se ga razveljavi, in bomo s tem izvršili odločbo Ustavnega sodišča.
               Hkrati pa se usklajuje z odločbo Ustavnega sodišča v zvezi z razveljavitvijo
               pristojnosti glede prometnih nesreč z neznatno nevarnostjo.</p>
               <p>S predlogom, ki je pred vami, se uvaja v slovenski pravni red Direktiva Evropske
               unije o vozniških dovoljenjih. Tako bomo v Sloveniji uvedli v popolnosti direktivo,
               ki je bila sprejeta v lanskem letu. Vpeljali bomo tako obliko kot vsebino vozniškega
               dovoljenja, ki naj bi imelo enotno obliko v celem prostoru Evropske unije. S tem bomo
               dobili vozniško dovoljenje v obliki polikarbonatne kartice. S tem bomo bistveno
               povečali varnost dokumenta vozniško dovoljenje, zmanjšali možnost ponarejanja tega
               dokumenta, hkrati bomo vzpostavili nov register za izdajanje vozniških dovoljenj in
               uredili centralno izdajanje vozniških dovoljenj, približno tako, kot se to dogaja za
               osebno izkaznico in nekatere druge dokumente. Hkrati smo predlagali v zakonu tudi
               spremembo v tisti točki, ki govori o preklicu vozniškega dovoljenja. Do sedaj so
               državljani morali preklicati vozniško dovoljenje v Uradnem listu, kar je bilo
               povezano z določenimi stroški. Sedaj to ne bo več potrebno oziroma tako je
               predlagano. Olajšal se bo postopek za preklic vozniškega dovoljenja in predvsem se
               bodo tudi znižali stroški za državljane na tem področju. Hkrati pa bo zaradi prenove
               registra vsaka izguba vozniškega dovoljenja, dostopna do vseh tistih uporabnikov, ki
               bodo imeli dostop do e-uprave in seveda po zaščitenih zvezah tako, kot je to
               predvideno.</p>
               <p>Posebej je treba poudariti, da ob uvedbi novega vozniškega dovoljenja ne bo potrebno
               takoj zamenjati stara vozniška dovoljenja. Le-ta bodo ostala v veljavi in v zakonu je
               natančno določeno, v katerem obdobju bo potrebno začeti spreminjati oziroma menjati
               vozniška dovoljenja. Večina jih bo ostala v veljavi tako, kot je v vozniških
               dovoljenjih določeno.</p>
               <p>In še ena pomembna točka. Datum, do kdaj velja vozniško dovoljenje oziroma do kdaj je
               veljavnost, bo ostal takšen, kot je sedaj zapisan v vozniškem dovoljenju. Šlo bo samo
               za to, da se vozniška dovoljenja morajo zamenjati vsake toliko let, v skladu z
               direktivo.</p>
               <p>Kljub temu da se zavedamo, da zvišanje kazni vpliva na prometno varnost le za nek
               določen čas, menimo, da so ukrepi, ki jih v tem zakonu predlagamo v zvezi s tem,
               nujni. Izkušnje, ki jih imamo tako v Sloveniji kot v Evropski uniji, kažejo na to, da
               zviševanje določenih kazni in tudi kazenskih točk povzroča določene učinke na
               prometno varnost. Zato menimo, da je prav, da v tem zakonu predlagamo takšne učinke.
               Zato predlagamo dvig nekaterih kazni in kazenskih točk za prekrške, ki bistveno in
               najpogosteje vplivajo oziroma so vzroki za prometne nesreče v Republiki Sloveniji.
               Gre predvsem za prekrške: vožnja pod vplivom alkohola, drugih nevarnih substanc,
               velike prekoračitve hitrosti v naseljih, vožnja v nasprotno smer na avtocestah,
               sunkovito speljevanje, zaviranje, druga dejanja, ki bistveno vplivajo na varnost
               cestnega prometa in ogrožajo prometno varnost, kot je, recimo, nepravilno
               prehitevanje in podobno.</p>
               <p>Prav tako se tudi uvaja dodatna možnost odvzema oziroma pridržanja voznika zaradi
               najhujših prometnih prekrškov, ki so storjeni pod vplivom nedovoljenih substanc in
               predvsem pod vplivom alkohola.</p>
               <p>Prav tako se predlaga širitev določenih pooblastil <gap n="..."/><stage xml:id="Redna-36-2008-02-27.stage5">/Opozorilni znak za konec
               razprave./</stage><gap n="..."/> redarjev, ki bodo lahko izvajali nadzor nad cestnim prometom na
               občinskih cestah.</p>
               <p>Ob zaključku, cenjeni zbor, predlagam, da zaradi učinkov zakona, ki jih pričakujemo
               ob spremembi le-tega, glede na majhno število vloženih amandmajev na tej seji
               opravimo, če bo možno, tudi tretjo obravnavo in sprejmemo zakon. Prav tako predlagam,
               da naložite ministrstvu, da objavimo zaradi večjih sprememb tudi čistopis oziroma
               prečiščeno besedilo zakona.</p>
               <p>Hvala.</p>
            </sp>
            <sp who="SDZ4:PečeSašo">

               <speaker>PODPREDSEDNIK SAŠO PEČE:</speaker>

               <p>Hvala lepa tudi vam, gospod minister. Jaz se vam še enkrat opravičujem za napačno
               navedbo.</p>
               <p>Poslanke in poslance seznanjam, da nas bo minister zaradi mednarodnih obveznosti
               tekom razprave zapustil. Na seji pa bosta sodelovala oba državna sekretarja, dr.
               Peter Verlič in mag. Zvonko Zinrajh. V okviru zakonodajnega postopka pa je predlog
               zakona obravnaval Odbor za promet kot matično delovno telo. Zato prosim predsednika
               odbora gospoda Josipa Bajca, da predstavi poročilo odbora.</p>
               <p>Izvolite.</p>
            </sp>
            <sp who="SDZ4:BajcJosip">

               <speaker>JOSIP BAJC:</speaker>

               <p>Gospod podpredsednik, hvala lepa. Spoštovani gospod minister s sodelavci. Kolegice in
               kolegi!</p>
               <p>Odbor Državnega zbora Republike Slovenije za promet je na svoji 26. seji dne 12.2.
               opravil drugo obravnavo Predloga zakona o spremembah in dopolnitvah Zakona o varnosti
               v cestnem prometu, ki ga je Državnemu zboru Republike Slovenije v zakonodajni
               postopek predložila Vlada Republike Slovenije. Poslanska skupina Socialnih demokratov
               je 14.11.2007 na podlagi prvega odstavka 122. člena Poslovnika Državnega zbora
               zahtevala, da se o predlogu zakona opravi splošna razprava. Državni zbor Republike
               Slovenije je na svoji 34. seji opravil splošno razpravo o predlogu zakona in sprejel
               sklep, da je Predlog zakona o spremembah in dopolnitvah zakona o varnosti v cestnem
               prometu primerna podlaga za nadaljnjo obravnavo. V poslovniško določenem roku so dne
               30.1.2008 člani odbora s strani Poslanske skupine Socialnih demokratov podali predlog
               za razširitev točke dnevnega reda 26. seje Odbora za promet zahtevo, da se pred drugo
               obravnav predloga zakona opravi javna predstavitev mnenj k Predlogu zakona o
               spremembah in dopolnitvah zakona o varnosti v cestnem prometu. Predlog ni bil sprejet
               na seji odbora.</p>
               <p>V uvodni besedi na seji odbora je minister za promet mag. Radovan Žerjav na kratko
               predstavil ocene, cilje in načela, ki jih predlog zakona zasleduje in se nanašajo na
               zmanjšanje števila prometnih nesreč z najhujšimi posledicami. To so predvsem vožnja
               pod vplivom alkohola in drugih nevarnih substanc, velike prekoračitve hitrosti v
               naselju, vožnja v nasprotni smeri na avtocestah, neprimerno parkiranje, sunkovito
               speljevanje in zaviranje in druga dejanja, ki ogrožajo varnost na cestah. Predlog
               zakona širi tudi pooblastila občinskih redarjev, ki naj izvajajo nadzor na občinskih
               in drugih cestah v naseljih. Cilji, ki jim sledijo predlagane spremembe zakona, ki
               naj omogočajo dosledno učinkovito varnost v cestnem prometu, in prilagoditvi
               direktivam Evropske unije, pa so še uskladitev z direktivo Evropskega parlamenta in
               Sveta, uskladitev z odločbo Ustavnega sodišča Republike Slovenije z dne 30.6.2005 in
               uskladitev z odločbo Ustavnega sodišča z dne 23.11.2006.</p>
               <p>Zakonodajno-pravna služba Državnega zbora v svojem mnenju opozarja predvsem na
               nomotehnični pristop, ki predvideva, da se z enim členom novele poseže v več členov
               osnovnega zakona. Razen tega je predstavnica Zakonodajno-pravne službe Državnega
               zbora podala še konkretne pripombe k posameznim členom predloga zakona.</p>
               <p>Amandmaje k predlogu zakona so vložile poslanske skupine koalicije in poslanec kolega
               Aurelio Juri. V dokaj polemični razpravi o posameznih členih predloga zakona in
               vloženih amandmajih so člani odbora razpravljali o ustreznosti in neustreznosti
               višine posameznih glob in primernosti kazenskih točk za posamezne prekrške. Večina
               razpravljavcev je menila, da znižanje glob in kazenskih točk za prevoznike, ni
               ustrezna, saj spodbuja prekomerno obremenjevanje cest s strani tovornih vozil in
               nespoštovanje predpisov. Menili so tudi, da so na ta način postavljeni poklicni in
               nepoklicni vozniki v neenakopravnem položaju pred zakonom.</p>
               <p>Problem predstavlja tudi prenehanje izdajanja licenc za parkiranje na parkiriščih ob
               avtocestah, kar bo imelo posledico nekontrolirano parkiranje v naseljih in na divjih
               parkiriščih izven urejenih parkirišč. Člani odbora so menili, da je vzrok za veliko
               število prometnih nesreč, razen nepravilne vožnje, vožnje pod vplivom alkohola in
               drugih nevarnih substanc, tudi v slabem stanju državnih in lokalnih cest in dostikrat
               neustrezni, preobsežni prometni signalizaciji.</p>
               <p>Veliko razprav je bilo namenjenih premajhnem angažiranju policije pri urejanju
               prometa, pri njeni preventivni vlogi, pomanjkanju programov vzgoje in izobraževanja
               vseh udeležencem v prometu in premajhnega števila radarjev na posameznih cestah.
               Menili so, da se vedno več pristojnosti policije prenaša na občinsko redarstvo, ki pa
               ni kadrovsko niti strokovno usposobljeno za prevzem tako velikih nalog. Ob tem so
               izpostavili tudi dodatno obremenjevanje proračunov občin, skupna opredelitev članov
               odbora pa je bila skrb za večjo prometno varnost in predvsem za zmanjšanje števila
               prometnih nesreč z najhujšimi izidi. Odbor Državnega zbora za promet je sprejel
               amandmaje poslanskih skupin koalicije in en amandma poslanca Aurelia Jurija k 6.
               členu. Odbor Državnega zbora za promet je po končni razpravi o členih zakona glasoval
               o vloženih amandmajih, amandmajih odbora v skladu s 128. členom Poslovnika glasoval
               še o vseh členih predloga zakona in ga sprejel. Ob upoštevanju sprejetih amandmajev
               je v skladu s prvim odstavkom 133. člena Poslovnika Državnega zbora pripravljen
               dopolnjen Predlog zakona o spremembah in dopolnitvah zakona o varnosti v cestnemu
               prometu, ki je sestavni del tega poročila. Hvala lepa.</p>
            </sp>
            <sp who="SDZ4:PečeSašo">

               <speaker>PODPREDSEDNIK SAŠO PEČE:</speaker>

               <p>Hvala lepa tudi vam. Ker je Državni zbor na svoji 34. seji opravi prvo obravnavo
               predloga zakona, predstavitev stališč poslanskih skupin ni možna.</p>
               <p>Prehajamo na razpravo o členih in vloženih amandmajih, ki jo bom vodil na podlagi
               pregleda vloženih amandmajev z dne 26.2. Tako v razpravo dajem 6. člen ter amandma
               Poslanske skupine Zares. Prosim za prijavo k razpravi. Odpiram postopek.</p>
               <p>V razpravo se vključuje poslanec Alojz Posedel. Izvolite.</p>
            </sp>
            <sp who="SDZ4:PosedelAlojz">

               <speaker>ALOJZ POSEDEL:</speaker>

               <p>Hvala lepa za besedo. Spoštovani gospod minister s sodelavci, kolegice in kolegi!
               Amandma k 6. členu smo v Poslanski skupini Zares vložili iz prepričanja, da je v tem
               zakonu slabo urejeno oziroma da ni v enakomernem položaju položaj navadnega voznika
               in pa so položaji prevoznikov - tistih, ki opravljajo javne prevoze. To smo na odboru
               dokazovali in tudi pokazali kar nekaj primerov, ki kažejo na to, da je verjetno iz
               kar nekaj členov, ki so v tem novem predlogu zakona, evidentno, da lahko pridemo do
               ocene, da je mogoče tudi ta skupina prevoznikov bila tako zahtevna, tako močna, da so
               takšne rešitve in da gremo pri nekaterih običajnih voznikih za dvigovanje kazni in pa
               višine kazni in pa točk. Pri kar nekaj primerih pa imamo položaj takšen in rešitev
               takšno, da gre za privilegiran položaj tistih, ki opravljajo javni prevoz in ki bi po
               normalni logiki morali biti celo bolj kaznovani, ker je pač to njihovo poklicno
               opravljanje.</p>
               <p>V sami razpravi je bilo, mislim, da kar nekaj kolegic in kolegov, ki so razpravljali
               zelo pozitivno za ta zakon. Ker se vsi zavedamo in si vsi želimo, da je potrebno
               ustaviti to norijo na slovenskih cestah, da smo vsi prepričani tudi, da so
               ugotovljeni pravi razlogi, ki jih je tudi danes na začetku gospod minister navedel,
               in da se nekako zelo hitro lahko vsi uskladimo, kateri so glavni problemi. Da pa nam
               je žal, da v tej razpravi, ki je bila na odboru, ni bil sprejet sklep, ki ga je
               predlagala skupina Socialnih demokratov, da bi pred današnjo sejo imeli še javno
               predstavitev. Zavrnitev je bila obrazložena s tem, da je bila splošna razprava
               opravljena. Pa vendar nekatere rešitve, ki so v tem zakonu, jih tudi strokovnjaki s
               tega področja ocenjujejo kot ne najboljše in bi verjetno z javno predstavitvijo mnenj
               in pa potem z dodatno razpravo lahko zakon izboljšali. Izboljšali v tem delu, da je
               bilo zelo zanimivo in tudi če preberete poročilo k Predlogu zakona o spremembah in
               dopolnitvah zakona o varnosti cestnega prometa, ki je pripravljen za drugo obravnavo,
               in predsednik odbora za promet gospod Josip Bajc je celo napisal na 3. strani: <q>"V
               dokaj polemični razpravi o posameznih členih...,"</q> in potem, <q>"večina razpravljavcev je
               menila, da znižanje glob in kazenskih točk za prevoznike ni ustrezno, saj spodbuja
               prekomerno obremenjevanje tovornih vozil in nespoštovanje predpisov. Menili so tudi,
               da so na ta način postavljeni poklicni in nepoklicni vozniki v neenakopraven položaj.
               Problem predstavlja tudi prenehanje izdajanja licenc za parkiranje na parkiriščih ob
               avtocestah, kar ima za posledico nekontrolirano parkiranje po naseljih in divjih
               parkiriščih, ampak to je samo zapisano,"</q> da je večina tako menila. In res, večina je
               točno na to opozarjala. Opozarjala na to, da je verjetno ministrstvo in pa
               pripravljavec tega zakona podlegel pritiskom prevozniškega lobija; da so celo kazni,
               ki so že bile predvidene, sedaj celo znižane; da smo s konkretnimi primeri iz
               različnih področij Slovenije opozarjali, kaj se dogaja in kako se ne spoštuje niti
               signalizacija, niti dovoljena osna obremenitev za cestišča; da se to dogaja, pa kljub
               temu se vztraja na takšnih predlogov kazni. Zato je zanimivo, da je v tem zapisniku
               zelo lepo napisano: <q>"V dokaj polemični razpravi je večina razpravljavcev menila,"</q>
               ampak glasovanje je bilo pa vedno tako, kot je bilo prej dogovorjeno: 9:7, 9:5.
               Praktično noben od teh, jaz sem prepričan in v Poslanski skupini Zares smo
               prepričani, dobronamernih predlogov ni bil upoštevan. In v tej razpravi je bilo tudi
               na odboru nepotrebno ali pa zelo nekorektno iz strani nekaterih kolegov s koalicije
               opozarjanje, da tisti, ki nasprotujemo takšnim rešitvam, smo proti temu, da se ustavi
               morija na naših cestah, da gre samo za zavlačevanje. Daleč od tega! Mi zagotovo si
               želimo, da bi se morija ustavila, da bi bila varnost na naših cestah boljša. Zato smo
               prepričani, da smo to drastično dvigovanje ne bo pomagalo.</p>
               <p>Predvsem smo pa občutljivi na te spremembe, ki so se zgodile pri avtoprevoznikih.
               Poglejte, ni je slovenske občine, ki nima problema s parkiranjem tovornjakov. To je
               problem, ki se vleče leta in leta in ki ga avtoprevozniki s pridom izkoriščajo, ker
               pač je ministrstvo ukinilo licenco. Nikoli nismo dobili pravega odgovora, zakaj so se
               ukinile licence za avtoprevoznike. Vedeli smo, da tudi tiste občine, ki so imela
               pripravljena skupna medobčinska parkirišča, so s temi projekti obstala, ker je pač
               vsak lahko parkiral in parkira svoj tovornjak na domačem dvorišču, ob izpolnjevanju
               minimalnih pogojev, ali pa na to, kar se dogaja na občinskih cestah, ali pa na javnih
               parkiriščih. Zato je ta rešitev slaba in zato smo vložili ta predlog amandmaja, da bi
               izenačil in da ne bi dajal voznikov v dve kategorije; se pravi, tiste običajne
               voznike in pa tiste, ki se ukvarjajo z javnim prevozom. Zato upam, da bo v današnji
               razpravi več posluha in da bo ta amandma, ki ga je vložila poslanska skupina Zares, k
               6. členu tudi sprejet.</p>
            </sp>
            <sp who="SDZ4:PečeSašo">

               <speaker>PODPREDSEDNIK SAŠO PEČE:</speaker>

               <p>Hvala lepa tudi vam. Ponovno pa odpiram krog za prijavo. Prosim za prijavo. Izvolite.
               Besedo ima poslanec Samo Bevk.</p>
            </sp>
            <sp who="SDZ4:BevkSamo">

               <speaker>SAMO BEVK:</speaker>

               <p>Hvala lepa za besedo, gospod podpredsednik. Spoštovani zbor. Jaz bi v zvezi s tem
               členom, ki je prvi danes na vrsti za amandmiranje in ki ga bo treba tudi potem
               spremljati, kako se v praksi izvaja, vprašal, kdo je pravzaprav v Vladi odgovoren za
               izvajanje in nadzor varnosti cestnega prometa po tem zakonu, kajti že nekaj let
               vidimo, kako si prometno in Ministrstvo za notranje zadeve to področje podajata drug
               drugemu in si ga v nekem smislu sedaj tudi delita. Recimo, še pred leti je Resolucija
               o nacionalnem programu o varnosti cestnega prometa za obdobje 2007-2011 v Državnem
               zboru, če se ne motim, predstavljal takratni minister za promet mag. Božič. Danes pa
               sta za ta zakon, vsaj tako vidimo po sklepu Vlade, zadolžena prometni minister in
               minister za notranje zadeve. Pa me zanima v bistvu, kako je razdeljeno to delo?
               Katere člene tega zakona bo spremljal v praksi, recimo, minister za notranje zadeve,
               katere člene tega zakona bo spremljal v praksi minister za promet? Kajti, ravno to
               lahko dodatno vnaša zmešnjavo pri učinkovitosti tega zakona v sami praksi, ko bo
               enkrat sprejet. Zanima me, kako si oba resorja to predstavljata. Hvala lepa.</p>
            </sp>
            <sp who="SDZ4:PečeSašo">

               <speaker>PODPREDSEDNIK SAŠO PEČE:</speaker>

               <p>Hvala lepa tudi vam. In v razpravo se vključuje poslanec Josip Bajc. Izvolite.</p>
            </sp>
            <sp who="SDZ4:BajcJosip">

               <speaker>JOSIP BAJC:</speaker>

               <p>Hvala lepa, gospod podpredsednik. Mogoče samo besedico, dve kolegu Posedelu.
               Poskušali smo skupaj s strokovnimi službami povzeti dejansko tisto, kar se je
               dogajalo na odboru in dejansko je bila polemična razprava. In tako, kot ste zdaj v
               tej predstaviti stališča Poslanske skupine Zares povedali, je večina razpravljavcev
               govorila tudi o tem neenakopravnem položaju različnih udeležencev v prometu, vendar
               potem, ko se je glasovalo, pa tako kot ste tudi sam ugotovili, se ta amandma ni
               sprejel, mislim, da je eden podoben in še naprej pri enemu ali dveh členih tega
               zakona.</p>
               <p>Glede same razprave na odboru z drugega, mogoče pa tudi v povezavi s tem členom glede
               na to, da opredeljujemo v posameznih členih več področij, moram pa reči to. Ko je
               bilo govora, da bi morali za nekatere kategorije, pa celo govora je bilo, da bi
               morali tistim, ki imajo manjše dohodke pripisovati manjše, bom rekel, predpisane
               oziroma zagrožene kazni, do tega, da so nekateri prekrški in za njih zagrožene kazni
               enormne oziroma previsoke, ker predvidevajo tudi trikratno povečanje izrečene denarne
               kazni kot tudi število zagroženih točk, ki imajo lahko na koncu za posledico tudi
               prenehanje veljavnosti prometnega dovoljenja, je moje mišljenje, da če bodo ti ukrepi
               vsaj za nekaj časa zmanjšali morijo in ohranili par življenj, je primerno in
               pravočasno, da sprejmemo ta zakon.</p>
               <p>Osebno pa tudi ocenjujem, da pri tem konkretnem amandmaju ni upravičeno, da je tukaj
               za 80% dvignjena zagrožena mandatna kazen z utemeljitvijo, da avtoprevozniki niso
               povzročili, mislim, da je bilo govora o zadnjih dveh ali treh letih, več kot 31
               prometnih nesreč s smrtnim izidom. Če so povzročili samo eno, so enako krivi kot
               tistih 500.000 ali 600.000 voznikov osebnih vozil, ki so povzročili mogoče
               procentualno celo manj prometnih nesreč s smrtnim izidom.</p>
            </sp>
            <sp who="SDZ4:PečeSašo">

               <speaker>PODPREDSEDNIK SAŠO PEČE:</speaker>

               <p>Hvala lepa. In besedo ima poslanec Srečko Prijatelj. Izvolite.</p>
            </sp>
            <sp who="SDZ4:PrijateljSrečko">

               <speaker>SREČKO PRIJATELJ:</speaker>

               <p>Hvala lepa, spoštovani predsedujoči. Spoštovani minister, kolegice in kolegi! 29.
               junija leta 2005, torej v tem mandatu smo v Državnem zboru obravnavali novelo zakona
               o varnosti v cestnem prometu. Takrat je novela predlagala zmanjšanje kazni za
               prevoznike kamionske in povečanje dovoljenega osnega pritiska. Povečanje osnega
               pritiska namreč prinaša možnost, da se po naših državnih cestah, ki so že tako ali
               tako uničene, valijo od tega datuma naprej še težji kamioni. V poslanski skupini smo
               predlagatelja pozvali, da novelo zakona takrat umakne iz procedure. In opozorili smo
               tudi na to, da gre v tem zakonu samo za kompromis Vlade Republike Slovenije z močnim
               avtoprevozniškim lobijem. To ni bilo storjeno. Danes poslušamo ministra, da se bo
               varnost v cestnem prometu zmanjšala, če bomo dvignili kazni, če bomo uvedli nova
               vozniška dovoljenja in dvignili predvsem kazni, uvajali nove represije. Jaz mislim,
               da to ne bo pomagalo k varnosti cestnega prometa in ne bo zmanjšalo smrtnih žrtev na
               cestah.</p>
               <p>Na slovenskih cestah umre na leto za en razred otrok. In ker nočem biti kritikanski,
               hočem podajati kritiko, ki bo imela tudi predlog, bi želel samo sprehod po tistem,
               kar smo mi predlagali tej vladi, pa ni uresničila do danes. Prejšnji minister za
               promet mi je obljubil, da bo v Državni zbor v tem mandatu posredoval zakonsko
               materijo, ki bo obvezujoča za avtoprevoznike in bo preusmerila ta težji tranzitni
               tovor s cest na železnice. V naši poslanski skupini smo opozarjali na nedopustno
               dejstvo, da se valijo tako velike kolone tovornih vozil po državnih cestah.
               Opozarjali smo tudi na to, da je nedopustno, da se dovoli prehitevanje kamionov,
               kamion - kamion na avtocestah. Opozarjali smo tudi na to, da država Republike
               Slovenije ni namenila skoraj nobenih sredstev v vzdrževanje državnih cest, ki so v
               razpadajočem stanju. In opozarjali smo tudi na to, da bi, če bi bili po vzoru drugih
               evropskih držav, že morali imeti tudi zakonsko regulativo, na primer takšno, kot jo
               ima Avstrija. Ta zakon o varnosti cestnega prometa je pa doživel celo to, da smo tudi
               preventivo ukinili. Ukinili smo tudi svet za vzgojo in izobraževanje v cestnem
               prometu, ki je pa bistveno pripomogel k temu, in to je ta Vlada naredila, da
               se<gap n="..."/></p>
            </sp>
            <sp who="SDZ4:PečeSašo">

               <speaker>PODPREDSEDNIK SAŠO PEČE:</speaker>

               <p>Kolega Srečko Prijatelj, jaz sem dolžen vas opozoriti: razprava o zakonu<gap n="..."/> - Kolega
               Srečko, dovolite - , je potekala na 34. redni seji. V kolikor bom na začetku
               dopuščal, da vsak še enkrat govori o splošni razpravi, bomo izgubili vsebino predloga
               amandmaja. O amandmaju k 3. členu v okviru četrtega odstavka zakona. Hvala!</p>
            </sp>
            <sp who="SDZ4:PrijateljSrečko">

               <speaker>SREČKO PRIJATELJ:</speaker>

               <p>Spoštovani predsedujoči! Ta amandma govori, namreč ravno o tem, kar hočem jaz
               povedati, da so se oprostile kazni tistim, ki so največji povzročitelji. Zopet
               kamionski lobi, zopet kamionski lobi. Lahko se smejite gospodje, ampak tako je.
               Dokler ne boste zagotovili pogojev voznikom za varno vožnjo, varne vožnje ne bo.
               Ceste, državne, razpadajo. Avtoceste bomo pa uničili s takim načinom, kot ga imate
               vi. Novogradnje so pa take, kot so. Vemo sami.</p>
               <p>In jaz bi želel, da se poišče odgovornost za našteto, spoštovani minister, pri
               osebah, ki so odgovorne za to, in se strinjam z gospodom Bevkom, prej vas je lepo
               vprašal, kdo je odgovoren za varnost na naših cestah. Tega zakona pa mi seveda ne
               bomo podprli. Dobronamerni amandmaji s strani opozicije so bili pa tako ali tako vsi
               preglasovani po načelu - kdor je močenjši.</p>
            </sp>
            <sp who="SDZ4:PečeSašo">

               <speaker>PODPREDSEDNIK SAŠO PEČE:</speaker>

               <p>Hvala lepa. Prosim vse prihodnje govornike, da se držijo pravil igre, ki jih imamo
               sklenjene. Še enkrat poudarjam, splošna razprava je potekala v okviru 34. redne seje.
               Danes smo korak naprej, razpravljamo o amandmajih in izboljšavi zakona v okviru
               predlaganih amandmajev. Želi v okviru 6. člena še kdo besedo? Potem ponovno odpiram
               postopek. Izvolite, prosim.</p>
               <p>Besedo ima poslanec Robert Hrovat.</p>
            </sp>
            <sp who="SDZ4:HrovatRobert">

               <speaker>ROBERT HROVAT:</speaker>

               <p>Hvala lepa za besedo, gospod podpredsednik. Torej govorimo o amandmaju k 6. členu in
               takoj na začetku že povem, da ga ne bom podprl. Poglejte, intenca predlagatelja tega
               zakona je jasna: zmanjšati umrljivost na naših cestah. Prej je predlagatelj govoril v
               obrazložitvi k temu amandmaju, da dajemo voznike v dve skupini oziroma v dve
               kategoriji. Jaz mislim, da dajemo v dve kategoriji posledice: torej, tam, kjer
               prekrški botrujejo temu, da imamo smrtne žrtve na naših cestah, se kazni zvišujejo.
               Mislim, da je to prav. To bo sigurno dalo nek učinek. Za ostale prekrške, ki pa ne
               vplivajo na to kategorijo, pa jih smiselno zmanjšuje. In mislim, da k temu ni
               potrebno dodati nič več. Ključne zadeve, ki pripomorejo k smrtnim žrtvam na naših
               cestah so alkohol, prehitra vožnja, velike prekoračitve hitrosti, nevarna
               prehitevanja in podobne zadeve. In pri teh kaznih, pri teh prekrških se pa kazni
               povišujejo. Ali bodo te kazni vplivale na varnost v cestnem prometu? Jaz mislim,
               da.</p>
               <p>Če se spomnimo samo sosednjih držav nekaj let nazaj, ko so sosednje države drastično
               zvišale kazni, pa če povem samo en primer. Po hrvaških cestah sem se vozil po
               omejitvah za nekom, ko smo prišli na slovensko stran, je pospešil tako, da sem ga
               samo še gledal nekaj časa, potem ga pa nisem več videl. Mislim, da je to sigurno
               problem, kultur voznikov. S temi ukrepi, ki jih predlagamo sedaj, mislim, da bomo
               vsaj na kratki rok zmanjšali umrljivost na naših cestah. Jaz mislim, da se divjakov z
               naših cest moramo znebiti.</p>
            </sp>
            <sp who="SDZ4:PečeSašo">

               <speaker>PODPREDSEDNIK SAŠO PEČE:</speaker>

               <p>Hvala lepa. Besedo ima Alojz Posedel.</p>
            </sp>
            <sp who="SDZ4:PosedelAlojz">

               <speaker>ALOJZ POSEDEL:</speaker>

               <p>Hvala lepa. Želel bi samo še enkrat potrditi in obrazložiti, zakaj smo vložili
               amandma k 6. členu, ker se je sedaj v razpravi to razvleklo tudi na druge strani. In
               predvsem to, da se v naši Poslanski skupini Zares še kako zavedamo slabega stanja na
               cestah in da je ne nazadnje kar velik del ali pomemben del vložene interpelacije bil
               namenjen ravno temu področju proti ministru za notranje zadeve, ravno temu področju
               varnosti v cestnem prometu, ne samo z željo zamenjati ministra ali mu celo kakorkoli
               drugače škodovati, ampak zato, da bi na te probleme opozorili. Tudi v tistem delu so
               bili opozorjeni ta razkorak, ki ga v enem malem delu želimo popraviti; se pravi
               izenačiti avtoprevoznike in ostale voznike. Nelogično je, da sprejemamo zakon, kjer
               se drastično dvigujejo kazni za običajne voznike, in da v istem zakonu v nekaj členih
               znižujemo kazni za avtoprevoznike. S tem ne samo, da imamo nelogičnost v samem
               drastičnem povečevanju cen za navadne voznike in pa zniževanju kazni za prekrške
               avtoprevoznikov, ampak gre tudi za to, da se posledično povečajo tudi problemi, ki
               nastajajo tako z preobremenitvijo državnih, občinskih, lokalnih cest, da se
               povečujejo problemi s parkiranjem tovornjakov, z nespoštovanjem tovornjakov, ko
               ubirajo pot do končnega naročnika, se ne spoštuje prometna signalizacija, nenazadnje
               na žalost tudi s tem, na žalost, ugašajo življenja. Spomnimo se preobremenjenih
               parkirišč ob avtocestah in tudi že smrtnih nesreč zaradi naleta na parkirane
               tovornjake na cestah.</p>
               <p>Zato je nelogično, ali nerazumljivo, ali pa težko razumljivo, da predlagatelj po eni
               strani tako dviguje kazni za običajne voznike in da je ta prevozniški lobi deležen
               takšnih odpustkov v kar nekaj členih. Mi vsaj v tem 6. členu želimo to povečati. V
               razpravi na odboru je bilo veliko upanja položenega na občinske radarje, ki bi naj
               tudi s tem zakonom pridobili moč, oblast in pa nadzor nad tovornim prometom v
               naseljih, na občinskih cestah, ob tem da poznamo celo na državnih cestah Tako da, če
               poznamo, kako so kadrovsko in finančno podhranjeni občinski redarji, kako je
               nedorečeno, na kakšen način se bodo financirali, na kakšen način se bodo kadrovali,
               usposabljali, mislim, da je to dobronamerno opozorilo, da je ta rešitev v tem zakonu
               slaba in da bo na terenu povzročila zelo veliko problemov.</p>
            </sp>
            <sp who="SDZ4:PečeSašo">

               <speaker>PODPREDSEDNIK SAŠO PEČE:</speaker>

               <p>Hvala lepa. Glede na še željo po razpravi odpiram nov krog za razpravo v povezavi s
               6. členom. Odpiram postopek. Besedo ima poslanka Breda Pečan.</p>
            </sp>
            <sp who="SDZ4:PečanBreda">

               <speaker>BREDA PEČAN:</speaker>

               <p>Hvala za besedo.</p>
               <p>Menim, da je tukaj prišlo verjetno do nekega kratkega stika ali pa namenskega spet,
               eskiviranje pri zadevah, ki niso povšeči Vladi in s tem seveda posledično tudi
               koaliciji. Slišali smo razpravo enega od poslancev koalicije, ki je jasno povedal, da
               mora biti odgovornost posameznika, ki vozi vozilo kot poklicni voznik, in
               posameznika, ki vozi drugačno vozilo sicer ali pa enako vozilo kot nepoklicni voznik,
               enaka. Pa kljub temu slišimo razprave - in tudi glasovanje na samem odboru je bilo
               takšno - , da je kazni oproščeni tisti ali pa je znižana kazen tistemu, ki svoje delo
               oziroma vožnjo opravlja poklicno. Če pa pogledamo, kaj piše v 102. členov, na
               katerega se nanaša ta 6. člen, je pa malce neverjetno. Ker v 102. členu piše na
               primer tole, da: <q>"Osebe, ki se vozijo v vozilih iz petega ali osmega odstavka tega
               člena, ne smejo biti očitno pod vplivom alkohola, mamil in tako naprej. Osebe iz
               osmega odstavka tega člena ne smejo v vozilu stati, sedeti na stranicah tovornega
               prostora ali nestabilnega oziroma na nepritrjenem tovoru. Na tovornem vozilu, ki nima
               stranic, tovornega prostora in na prekucniku ni dovoljeno oseb. Na traktorju in
               delovnem stroju se sme poleg voznika voziti druga osebe le, če je v ta namen vgrajen
               sedež za prevoz oseb in tako naprej. Otrok, mlajši od 12 let, se sme na traktorju ali
               delovnem stroju voziti le, če je zavarovan z njegovi telesni rasti primernim
               zadrževalnim sistemom."</q> Potem pa naprej ali če pogledamo malo višje gor, ker to je
               zanimivo, da se sploh ne pogovarjamo o vsebini, ampak se pogovarjamo zgolj in samo o
               nekih številkah. Da recimo: <q>"voznik sme v avtobusu, ki v prometnem potrdilu nima
               vpisanih stojišč, voziti le toliko oseb, kolikor ima vozilo vgrajenih sedežev."</q> In
               tako naprej in tako dalje.</p>
               <p>Se pravi, izjemno pomembna določila, za katera naj bi bil poklicni voznik, ki ta
               pravila eskivira - in to po vsej verjetnosti po nalogu ali z vednostjo njegovega
               delodajalca, se pravi, pravne osebe, za katero pa ne piše, kakšno kazen ima v tem
               primeru, kakšno mandatno kazen mora plačati.</p>
               <p>Ko govorimo o primeru nesreče na železniškem nezavarovanem prehodu, kjer je avtobus
               obstal na železniškem tiru, pa je potem prišlo do nesreče. Sicer na vso srečo ni bilo
               nobenega mrtvega, vendar kaj če bi potniki stali v tistem avtobusu, kljub temu da ne
               bi smeli stati? Ne vemo, kaj je bilo v resnici, ampak govorim hipotetično. Se pravi,
               voznik bo plačal kazen manjšo, kot če bi nekaj podobnega iz tega člena ali nekaj
               drugega iz tega člena, ko se nanaša na vožnjo z osebnim vozilom, naredil nek
               nepoklicni voznik. Poslušajte, jaz mislim, da tukaj gremo preko mere. Ne more biti
               odgovornost poklicnega voznika zaradi tega, ker ima plačo manjšo, kot bi mu bila
               predpisana kazen, da zaradi tega bo pa plačal manjšo kazen. Jaz ne razumem. Ali je
               smisel tega zakona v tem, da tehtamo, kdo je sposoben kaj plačati, ali da tehtamo,
               ali se da s tem zakonom - s čimer se jaz ne strinjam - , ali se da s tem zakonom
               preprečiti krčenje teh predpisov? To je smisel zakona! Smisel zakona ni v tem, kako
               visoko kazen plačamo, ampak, ali so ukrepi, ki jih bo policija in pozneje morda tudi
               sodišče <q>"podvzelo"</q>, dovolj močni, dovolj trdi, dovolj težki, da bomo preprečili nove
               in nove kršitve prometnih predpisov, ki imajo za posledico - s tem se pa strinjam
               seveda - najhujše nesreče; se pravi, s smrtnim izidom. Še hujše kot smrtni izid je za
               mene osebno, da imamo na desetine <q>"rožic"</q>, <q>"rastlin"</q> v posameznih zavodih, zaradi
               tega, ker se ljudje, ki so žrtve prometnih nesreč, ne morejo več premakniti in so ne
               samo na vozičku, temveč so v postelji, ker ne morejo niti sedeti več na vozičku, ker
               ne morejo premakniti prstov. In če se to zgodi poklicnemu šoferju, bo poklicni šofer
               manj kaznovan kot nepoklicni. Ja, za božjo voljo! Moram reči, da pri nekaterih
               stvareh pa res ne vidim več nobene zdrave pameti, čisto navadne zdrave kmečke pameti.
               Pojdimo vprašat kateregakoli človeka v Sloveniji, ki se ne ukvarja s politiko, ki smo
               mu mi popolnoma nepomembni in nepotrebni ljudje, kaj oni o tem mislijo, ko vsak dan
               doživljajo informacije ali celo sami doživljajo posledice takih nesreč, ki jih
               povzročijo eni ali drugi. Ne rečem, da je poklicni šofer bolj kriv kot nepoklicni,
               vendar pa ne more biti manj kaznovan za enak prekršek. Hvala.</p>
            </sp>
            <sp who="SDZ4:PečeSašo">

               <speaker>PODPREDSEDNIK SAŠO PEČE:</speaker>

               <p>Hvala lepa tudi vam. Besedo ima poslanec Boštjan Zagorac.</p>
            </sp>
            <sp who="SDZ4:ZagoracBoštjan">

               <speaker>BOŠTJAN ZAGORAC:</speaker>

               <p>Hvala za besedo, spoštovani predsedujoči. Mislim, da je prav, da se delajo razlike.
               Da se delajo razlike med šoferji in poklicnimi šoferji, nekomu je to profesija. To je
               prva zadeva. Druga zadeva, poklicni šoferji prevažamo, med drugim, kot to določa 102.
               člen, ljudi. Tretja zadeva, prometne nesreče, katerih povzročitelj je lahko poklicni
               šofer ali pa udeležen, imajo načeloma ali ponavadi bistveno večje in hujše posledice
               od tistih, ko gre za dve osebni vozili ali pa če vzamemo dva nedeljska voznika. Zato
               enačiti oziroma celo zviševati kazni za, pod narekovaji, nas, <q>"navadne"</q> voznike, tu
               se pa prilagajati nekomu, ki je pač pritisnil na Vlado - in tega se ne da več
               skrivati, in to niso bili otroci, ki jih bo ta poklicni šofer prevažal, niso bili
               starši teh otrok, ampak so bili poklicni šoferji tisti, ki so pritisnili in uspeli,
               zato ker imajo to možnost in zato ker jim je Vlada pri tem pač popustila. Ampak
               realno, roko na srce, v vseh teh primerih so to profesionalci, ljudje, ki
               profesionalno opravljajo šoferstvo kot svoj poklic; oni so za to tudi posebej
               usposobljeni, imajo svoje omejitve in tako naprej.</p>
               <p>Še nekaj stvari je v tem 102. členu, na katerega se amandma k 6. členu neposredno
               nanaša, ki bi se jih dalo omeniti in so zelo čudno ali pa banalno napisane. Ampak
               bolj očitnega vzroka in pritiska nekoga na oblikovanje določenega zakona, kot je
               razvidno tukaj, bom rekel, da še nisem opazil nikjer. In žal mi je, da je Vlada tukaj
               popustila. Tudi profesionalni, pa kdorkoli, tisti, ki je profesionalec je vedno
               kaznovan huje kot tisti, ki je, bom rekel, amater na določenem področju, karkoli na
               katerokoli stvar se bomo obrnili in prav je tako, zato bomo v Poslanski skupini Lipa
               amandma podprli. Hvala.</p>
            </sp>
            <sp who="SDZ4:PečeSašo">

               <speaker>PODPREDSEDNIK SAŠO PEČE:</speaker>

               <p>Besedo ima poslanec Jožef Horvat.</p>
            </sp>
            <sp who="SDZ4:HorvatJožef">

               <speaker>JOŽEF HORVAT:</speaker>

               <p>Hvala za besedo, gospod predsedujoči. Spoštovane kolegice, spoštovani kolegi, gospod
               minister, državni sekretar s sodelavci! Dovolite mi na začetku mojo osebno oceno o
               razpravi, ki je potekala kar nekaj ur na matičnem delovnem telesu. Jaz razpravo
               ocenjujem kot izjemno pozitivno, ni bilo veliko politike, še manj politikanstva,
               videla se je pa ena skupna naša skrb, kako omejiti nesreče z najhujšimi, torej
               smrtnimi izidi. To je gotovo mučna tema ali nočna mora tudi za Državni zbor, saj smo
               pred časom sprejeli prav v tem zboru Resolucijo o nacionalnem programu varnosti
               cestnega prometa za obdobje 2007 - 2011, ki smo jo podnaslovili Skupaj za večjo
               varnost in jo gradili na tako imenovani viziji nič, ampak kljub vsemu se nam je
               zgodilo v lanskem letu 293 smrti na naših cestah. Če statistično gledamo 0,8 ljudi je
               umrlo vsak dan na cesti, vsakih 30 ur je ena smrtna žrtev na naših cestah.</p>
               <p>Kar zadeva amandma k 6. členu naših kolegov iz Poslanske skupine Zares, želim
               povedati naslednje. Mi smo razmišljali o tem amandmaju, vendar ocenjujemo, da
               problematika prevoza oseb v cestnem prometu ni izrazita v takšni meri, da bi
               zahtevala bistveno višje globe, od predlaganih, in menimo, da je višina globe kot je
               v dopolnjenem predlogu zakona, tudi primerna.</p>
               <p>Nekaj bi še želel povedati. To je to, da ta novela zakona kvalitetno zasleduje
               temeljni cilj, to pa je, kako zmanjšati najhujše prometne nesreče, in sicer z ukrepi,
               ki bi imeli neposredne, torej takojšnje učinke. Mi se danes nimamo časa pogovarjati o
               tem, kako je treba v Sloveniji izboljšati prometno kulturo, kako je treba s to
               kulturo začeti v vrtcu, v osnovni šoli in tako naprej. Morda bi celo pritrdil tistim,
               ki pravijo, da je neumna vlada, ki nekaj mesecev pred volitvami prihaja z zakonom, ki
               zvišuje kazni. Tu ne gre za razmišljanje o volilnih rezultatih v letošnjem letu. Gre
               za to, da dejansko nekaj naredimo v iskreni želji za večjo varnost v cestnem prometu.
               Hvala lepa, gospod podpredsednik.</p>
            </sp>
            <sp who="SDZ4:PečeSašo">

               <speaker>PODPREDSEDNIK SAŠO PEČE:</speaker>

               <p>Hvala lepa tudi vam. Nadaljujemo razpravo. Gospod minister, vi se lahko oglasite in
               prijavite k besedi kadarkoli. Želite? Besedo ima gospod minister.</p>
            </sp>
            <sp who="SDZ4:MateDragutin">

               <speaker>DRAGUTIN MATE:</speaker>

               <p>Hvala lepa, predsedujoči. Jaz bi zelo na kratko želel odgovoriti na nekaj vprašanj,
               glede na to, da bom kmalu moral oditi na ostale obveznosti, ki jih danes še imam.</p>
               <p>Najprej bi se želel dotakniti vprašanja, ki sicer ni povezano s tem členom, je bilo
               pa nekajkrat izpostavljeno s strani več poslancev, to je, da je nejasna pristojnost
               za izvajanje tega zakona. Pristojnost je popolnoma jasna. Tudi druge zakone
               pripravljajo neka ministrstva in notri nalagajo pristojnosti različnim ministrstvom.
               Ko se je Vlada odločala za to, da je Zakon o varnosti cestnega prometa prešel v
               ministrstvo za promet kot pristojno ministrstvo za to področje zakonodaje, je sledila
               ciljem, ki jim sledi Evropska unija. Povsod te zakone pripravljajo ministrstva za
               promet in ne ministrstva za notranje zadeve. Sami veste, da je bila izredno velika
               kritika okoli tega, da policija sama sebi piše določene zakone in da sama sebi piše,
               kaj želi delati. S tem smo začeli neko novo prakso, ki je mogoče bolj všeč, nekomu
               manj všeč. Vendar je nedvoumno jasno, da pri pripravi zakona sodeluje ne samo
               Ministrstvo za notranje zadeve, ampak tudi druga ministrstva. V tem konkretnem
               primeru je pač glede na obveznosti, ki jih ima Vlada v tej prvi polovici leta, bilo
               določeno, da bova dva ministra določena za to, da predstavljava ta zakon, ravno
               zaradi situacij, ko sva lahko eden ali drugi odsotna. Meni je žal, da ne moreva biti
               oba danes tukaj. Vendar je treba zelo jasno reči, da so pristojnosti izvajanja zakona
               pristojnosti za posamezne člene in kdo izvaja nadzor, kako ga izvaja, zakaj ga
               izvaja, da je popolnoma kristalno jasno. In tudi pristojnosti se predlagajo v tem
               zakonu, da se občinskim redarjem omogoči, da lahko izvajajo seveda določen nadzor na
               občinskih cestah. Ne govori se o tem, in nikakor ni namen to, da policija tega več ne
               bo počela. Policija bo to še dalje počela, v polnem obsegu. Redarjem se samo daje
               možnost, da tudi oni to opravljajo, da tudi oni to opravljajo.</p>
               <p>Bilo bi pa treba jasno povedati tudi nekaj o razmejitvi med poklicnimi in
               nepoklicnimi vozniki. V zakonu ni nikjer napisano, da voznik, ki bo vozil pod vplivom
               alkohola, ali je to poklicni ali nepoklicni voznik, da bo drugače kaznovan. Tako se
               da razumeti, veliko diskusij gre v to smer, da lahko občani, ki to poslušajo, menijo,
               da v zakonu imamo dve kategoriji voznikov - jih nimamo! Zelo jasno je treba povedati,
               da večina določb zelo jasno govori o prekršku in ne o vrsti voznika, ki ta prekršek
               stori.</p>
               <p>Če govorimo pa konkretno o 102. členu oziroma 6. členu, ki se navezuje na 102. člen,
               gre za prevedbo kazni in ne zniževanje kazni. Prejšnja kazen je bila 30 tisoč
               tolarjev. Zaradi spremembe zakona in zaradi tega, ker se je sedaj to spreminjalo, je
               ta kazen prevedena v višino 120 evrov. In ne gre za zniževanje, jaz ne vem, od kje ta
               ideja, da gre pri tem prekršku za zniževanje. Res pa je, da je ena poslanska skupina
               predlagala, da se ta kazen zviša za 100%. Pri tem je bila pač ocena, da je kazen, ki
               se prevede, primerno visoka za to vrsto prekrška. Hkrati je pa treba tudi povedati,
               da so poklicni vozniki, tako kot je to bilo v prejšnjih predlogih zakona in v
               veljavnem zakonu, pri nekaterih določbah tretirani veliko ostreje kot vozniki, ki
               vozijo samo osebna vozila in to počnejo v prostem času oziroma so neprofesionalni
               vozniki.</p>
               <p>Na vsak način moram zelo jasno povedati, da bo jasno, da zakon nima dvojnih
               standardov in meril in če nekdo vozi prehitro, je kaznovan za ta prekršek, ne glede
               na to, ali je poklicni voznik ali ni poklicni voznik. Hvala.</p>
            </sp>
            <sp who="SDZ4:PečeSašo">

               <speaker>PODPREDSEDNIK SAŠO PEČE:</speaker>

               <p>Hvala lepa tudi vam, gospod minister. Besedo pa ima poslanec Srečko Hvauc. Izvolite.
            </p>
            </sp>
            <sp who="SDZ4:HvaucSrečko">

               <speaker>SREČKO HVAUC:</speaker>

               <p>Hvala za besedo, gospod podpredsednik. V uvodu bi rad povedal nekaj o tem, kar sem
               pač že prej slišal in tudi na odboru so bile navedene nekatere napačne stvari,
               trditve, da zakon na splošno povečuje, drastično povečuje globe, ne vem za kolikokrat
               in tako naprej. To ne drži! Zakon povečuje globe za res tiste najtežje prekrške, za
               tiste, katerih posledice so res težke, se pravi, smrt, težje telesne poškodbe in tako
               naprej. Gre pa za to, da se kaznuje uživanje alkohola med vozniki, za to, da se
               kaznujejo tisti, ki prehitro vozijo, ki izsiljujejo prednost in tako naprej. Samo za
               te kategorije. To je ena stvar.</p>
               <p>Drugo, če se poskušam osredotočiti na ta amandma k 6. členu. Predlagatelji po eni
               strani govorijo o tem, da povečujemo kazni za tako imenovane navadne voznike, po
               drugi strani pa, da se znižujejo kazni za tiste profesionalne voznike. Že minister me
               je prehitel in je povedal, da temu ni tako, da se kazni za te profesionalne voznike v
               tem primeru ne povečujejo, ampak se samo prevedejo, ne vem pa, zakaj vi, če nam na
               eni strani očitate, da kazni povečujemo, po drugi strani sami predlagate povečanje
               kazni. Tega ne razumem, razen če je v ozadju kakšna računica, katerih voznikov je več
               in do katere kategorije voznikov je potrebno biti bolj všečen in potem tiste
               nagovarjati, s tem da se druge kaznuje.</p>
               <p>Kar se pa tiče železniških prehodov v Sloveniji, pa nezavarovanih prehodov nimamo.
               Imamo samo različno zavarovane, tako da, ko razpravljamo, sicer vem, da se na promet
               vsi spoznamo, ampak mislim, da bi bilo dobro, da smo natančni. Hvala.</p>
            </sp>
            <sp who="SDZ4:PečeSašo">

               <speaker>PODPREDSEDNIK SAŠO PEČE:</speaker>

               <p>Hvala lepa tudi vam. In besedo ima poslanec Milan Petek. Izvolite.</p>
            </sp>
            <sp who="SDZ4:PetekMilan">

               <speaker>MILAN PETEK:</speaker>

               <p>Hvala podpredsednik. Najprej želim, torej popolnoma jasno povedati tistim, ki gledajo
               naš prenos. Očitno nekdo ne zna brati obrazložitve k amandmaju. Torej, Poslanska
               skupina Zares nič ni govorila o tem, da se kazni znižujejo. Poslanska skupina Zares
               je napisala, da so kazni za prekrške, povezane s prevozom oseb, nespremenjene. Ne
               vem, od kod torej sedaj razlaga, da bi naj zniževali. Dejstvo je, da so
               nespremenjene, problem pa nastaja, ker so v primerjavi z ostalimi kazni za ostale
               voznike pa ostale torej na tem nivoju, ostali vozniki so pa sankcionirani mnogo
               strožje. In tukaj je to razslojevanje, ki nastaja zaradi takega zakona, in tukaj
               iščem odgovor, zakaj je ministrstvo videlo torej potrebo, da to vrsto kazni v tem
               členu za te prevoznike ostanejo na istem nivoju, kot je bilo, zakaj torej razlaga, da
               je to v tem primeru opravičeno. Mi vemo, da je šlo za relativno malo število
               prekrškov v preteklosti. In torej, to je bila nam osnova, da se tukaj zaradi tega
               kazen ne povečuje. Vendar dejstvo je - in statistika prikazuje neke podatke - morda
               so tudi lahko uporabni za način in pa višino sankcioniranja, ampak v takem primeru so
               lahko tudi posledice v bodočnosti tudi drugačne in morda bo zaradi tega prišlo do
               drugačne ureditve. In tukaj so bili razlogi, zakaj verjetno Poslanska skupina Zares,
               pa tudi nekateri na Odboru za promet, problematizirala to vrsto kazni v tem členu, ki
               ima torej amandma.</p>
               <p>Ampak prej je minister v svoji razlagi šel mimo pravzaprav amandmaja. Upam, da ne bom
               narobe razumljen, če pokomentiram nekaj, kar je gospod minister sam v tej razpravi in
               terja tudi drugačno razmišljanje ali pa vsaj, po moji presoji, bom dal drugačno
               razmišljanje, povedal. On pravi, da se policija ne umika, policija opravlja to delo
               še naprej in so redarji samo pravzaprav povečanje tega nadzora ali pa možnost, da
               opravljajo ta nadzor. Gospod minister, verjamem, da je težko celo Slovenijo
               spremljati in tudi iz analiz, ki jo vaše službe pripravljajo ugotavljati, kaj se pa
               resnično na terenu dogaja. Torej, ugotovitve občanov, prebivalcev nekaterih mest,
               nekaterih naselij pa je, da policije ni. Da torej policija se postopno umika iz teh
               svojih nalog, ki so bile včasih samo v pristojnosti policije, in jih prepušča - to
               smo pa že na odboru rekli - pravzaprav prevalila je torej to odgovornost na Službo
               Vlade za lokalno samoupravo in pa na Ministrstvo za promet. Pravzaprav se nam zdi, da
               perfidno počasi ustvarja pogoje za to, da bo to namesto njih nekdo drug delal, in to
               je ta težava tega zakona, da eni ne verjamemo temu, kar pišete, ker pač na terenu
               vidimo drugače in zaradi tega se nam zdi, da obstaja nevarnost, da bodo posledice
               tega ravnanja takšno, da bo policija počasi res izgubila ali pa se te odgovornosti
               znebila.</p>
               <p>Pri tem členu in tem amandmaju gre po moji presoji za neke vrste laskanje in
               prilagajanje avtoprevozniški nomenklaturi. Dejstvo je, da je ta struktura mnogo bolj
               organizirana kot pa ljudje, ki svoje avtomobile vozimo za svoje osebne potrebe. Ti
               ljudje se ne organizirajo, ne zganjajo civilne neposlušnosti, ne pritiskajo, ne
               zapirajo cest, prevozniki pa to znajo. Ko se pač Pintar ali Klobasa odločita, da
               bosta svoje prevoznike zapeljala na ceste, da bodo protestirali, torej zapirali
               ceste, zapirali cestninske postaje, se ministrstvo, torej Vlada, ustraši in zaradi
               tega pristane na to, da ostanejo te kazni nespremenjene, pa čeprav je pravzaprav pri
               tovornem prometu pa pri nekaterih prevoznikih več razlogov za zaskrbljenost kot pa
               pri osebnem prometu. Dejstvo je, da so tovornjaki na naših cestah danes postali
               posesivni, dejstvo je, da so tovornjaki tisti, ki ustvarjajo mnogo več zagat na
               cestah, da prehajajo z avtocest na lokalne, regionalne ceste, da tam ovirajo promet
               in onesnažujejo okolje. Ampak mi s takimi ukrepi pravzaprav pristajamo na to, da so
               oni sila organizirani, mi kot civilni vozniki v svojem zasebnem življenju pa pač
               nimamo te ambicije, da bi se s policijo, ministrstvom in Vlado prepirali. In zaradi
               tega se nam zdi, da je tu nastal odmik od te vrste sankcioniranja, ki je očitno v tem
               primeru strožje kot za osebne voznike in ostale voznike v primerjavi s
               profesionalnimi vozniki.</p>
               <p>In če govorimo o tem amandmaju, je res nerazumljivo, zakaj morajo te kazni ostati na
               enakem nivoju, kot so bile, ko so pa nekateri drugi prekrški celo manj usodni, manj
               problematični, tako drastično povečani. In to je bila intenca predlagatelja amandmaja
               in nič drugega, verjamem, v tem primeru.</p>
               <p>Torej, ker pač jezik srbi in druge možnosti več ni, zaradi teh anomalij, zaradi teh
               neumnosti, zaradi teh stvari, ki se pojavljajo v zakonu, je pač temu zakonu možno
               pripisati oznako slab zakon. Zaradi tega, ker ni konsistenten, zaradi tega, ker ni
               sistemski, zaradi tega mu ne moremo dati podpore, s tem da bi rekli, imamo vsi enak
               cilj, torej želimo izboljšati varnost. Mislimo, da ta način in tako sankcioniranje
               oziroma te vrste kazni, ki so tako, kot smo opisali, opredeljene, niso pot za
               izboljšanje prometne varnosti. Hvala lepa.</p>
            </sp>
            <sp who="SDZ4:PečeSašo">

               <speaker>PODPREDSEDNIK SAŠO PEČE:</speaker>

               <p>Hvala lepa tudi vam. Preden odprem postopek za nov krog, bo še enkrat spregovoril
               minister. Izvolite.</p>
            </sp>
            <sp who="SDZ4:MateDragutin">

               <speaker>DRAGUTIN MATE:</speaker>

               <p>Hvala lepa. Še enkrat sem se javil k besedi zato, ker bom na žalost res čez nekaj
               minut moral zapustiti sejo.</p>
               <p>Želel bi zelo jasno povedati v zvezi s tem, kar je bilo sedaj v zadnjem nastopu
               nekako očitano. Zelo jasno bi želel povedati, mogoče v uvodu nisem dovolj jasno
               povedal, za zviševanje katerih kazni gre pri tem zakonu. Gre za zviševanje kazni na
               tistih področjih, kjer so najpogostejši vzroki prometnih nesreč. In pri tem
               konkretnem členu govorimo danes tem, da zakaj nismo dvignili kazni pri tem določenem
               členu. Ne zato, da bi bili všečni komurkoli v tej državi, najmanj pa, vsaj z moje
               strani, avtoprevoznikom - kadarkoli se z menoj pogovarjajo, so ti razgovori precej
               trdi -, vendar smo ocenili, da v tem členu ta prekršek ni tisti, ki povzroča takšne
               prometne nesreče oziroma v takšni obliki, ki bi resno ogrožale prometno varnost.
               Hkrati pa ni bilo danes niti besede rečene o tem, da se pri nekaterih prekrških
               znižujejo kazni za državljane. Pri tistih, ki nikakor ne vplivajo na prometno
               varnost, ki nikakor ne ogrožajo prometne varnosti, kot je, recimo, neposedovanje
               dokumenta, ki se mu reče vozniško dovoljenje. In pri nekaterih drugih tudi. Se pravi,
               zakonodajalec je imel v mislih dvigniti kazni in sankcionirati tako kazni, kot točke,
               za tiste prekrške, ki so najpogostejši vzroki najhujših prometnih nesreč, pri ostalih
               narediti prevedbo in pri nekaterih, ki praktično ne vplivajo na varnost vožnje,
               znižati kazni. To so bile tri točke, ki so govorile o tem in kako naj bi to
               naredili.</p>
               <p>Da pa se policija ne umika s cest, da je ni, govori pa ne samo statistika, ampak tudi
               nekatera dejstva. Policija je v lanskem letu povečala za skoraj 20% število alko
               testov na slovenskih cestah. Odkrila je toliko in toliko več voznikov, ki so bili
               vinjeni več kot je to dovoljeno in ki so bili vinjeni več kot 1,5 promila, če
               govorimo v starih številkah, ker jih večina državljanov najbolj razume. Povečali smo
               število kontrol na cestah. V lanskem letu smo tudi uvedli posebne oblike nadzora nad
               tovornih prometom, ki ga prej leta nismo imeli. Izvajano redno stalno, na najbolj
               obremenjenih cestah v Prekmurju, testiranja, praktično tehnične preglede vozil na
               sami meji in tudi v notranjosti, tako z lastnimi sredstvi, kot s sredstvi, ki smo jih
               najeli za te namene, da praktično vsak drugi, tretji dan se izvajajo tehnični
               pregledi. Seveda Slovenija je obremenjena s tovornim prometom in to lahko vsi čutimo
               na cestah, ki se vozimo. Obremenjeni smo pa ne toliko z domačim tovornim prometom,
               kot s tranzitom, ki pa ga ne moremo omejevati zato, ker smo članica EU in ne moremo
               omejevati tranzita preko našega ozemlja. Samo za primerjavo, leta 2002 je mejni
               prehod, samo en mejni prehod, Dolga vas prestopilo približno 300.000 tovornjakov v
               enem letu. V lanskem letu je bilo to 1,2 milijona. Vsi tovornjaki so na naših cestah
               in mi samo želimo, da spoštujejo predpise. Treba pa je narediti še nekatere druge
               ukrepe, da bomo lahko izboljšali varnost prevoza tovornega prometa preko naših cest,
               kar pa se ne da, seveda, čez noč. Hvala.</p>
            </sp>
            <sp who="SDZ4:PečeSašo">

               <speaker>PODPREDSEDNIK SAŠO PEČE:</speaker>

               <p>Hvala lepa tudi vam. K besedi vabim poslanko Bredo Pečan<gap n="...."/> K naslednjem amandmaju?
               Odpiram nov krog za prijavo. Besedo ima poslanec Janez Drobnič.</p>
            </sp>
            <sp who="SDZ4:DrobničJanez">

               <speaker>MAG. JANEZ DROBNIČ:</speaker>

               <p>Hvala lepa za besedo.</p>
               <p>Dovolite, da tudi jaz spregovorim v zvezi s spremembami Zakona o varnosti v cestnem
               prometu. Veliko je bilo rečeno o višinah kazni, ali so primerne, ali niso primerne. V
               kazenskem pravu, prekrškovnem pravu velja pravilo, da mora biti princip
               sorazmernosti. Ta zakon, seveda kar je normalno, ne upošteva socialno ekonomskih
               okoliščin tistega, ki dela prekršek. Ampak če dobro premislimo, na koga bo pravzaprav
               drastično vplivala posamezna kazen in na koga ne bo vplivala drastično. Zagotovo ne
               bo vplivala ta drastična, visoka kazen na tistega, ki ima veliko denarja, to pa so
               mladi japiji, ki za zabavo dirkajo po cestah in si lahko privoščijo kakršnokoli
               kazen. To imate priložnost videti zvečer ob pol noči kako razbijajo avtomobile ali pa
               delajo tudi prekrške. Na te zagotovo te povišane kazni ne bodo vplivale in ne bodo
               imele nobenega učinka. Ravno tako ne bodo imele te visoke kazni, predvsem se
               osredotočam na tiste kazni, ki so za prekrške, učinka na tiste, od katerih ne moreš
               nič izterjati. Ne bi rad posebej izpostavljal posameznih nacionalnosti, vendar naši
               državljani dobro vedo in tudi mi v poslanskih klopeh vemo, od koga ni mogoče
               izterjati kazni. Preprosto nekateri Romi se vozijo brez registriranih avtomobilov,
               delajo prekrške takšne in drugačne in od njih ni mogoče izterjati ničesar. Torej, od
               teh dveh kategorij ne boste mogli nič izterjati. Izterjali pa boste od državljanov,
               ki so redno zaposleni. In med temi se bo zgodilo, da bodo tudi delavci in plačali
               bodo tisoč evrov kazni.</p>
               <p>Vse lepo in prav. Za prekrške, ki so nevarni je potrebna tudi kazenska politika,
               ampak če dobro pogledate, kje so nastavljeni znaki in kako so postavljeni; ravno
               včeraj, ko sem se zvečer peljal skozi razsvetljeni del, kjer je veliko svetlikajočih
               reklam, torej na različne načine tudi osvetljenih - iz tistega težko vidiš prometni
               znak. In veste kaj, lahko se vam bo zgodilo, da boste spregledali znak. Ker bo sicer
               okoliščina, cesta bo izgledala, da lahko voziš hitreje in boste prekoračili hitrost.
               In tako se bo zgodilo tudi delavcu, ki se vrača iz druge izmene domov in bo
               spregledal znak. In plačal bo tisoč evrov kazni. To je tisto kar hočem opozoriti - da
               morate predpostavljati, da niso vsi tisti, ki delajo prekrške lumpi in da za zabavo
               in ne vem še kaj delajo prekrške. Zato tudi opozarjam na princip sorazmernosti. Če so
               torej na cesti takšne okoliščine in to se zgodi.</p>
               <p>Kje pa so postavljene te radarske kontrole? Ravno tam kjer se znak recimo slabo vidi,
               ga težko prepoznate. Tam kjer je znak nenavadno postavljen, ker bi na okoliščine,
               kjer predpostavlja, da lahko vozite hitreje. Točno tam se vam bodo postavili, a ne.
               In vprašanje upravičenosti takšnega znaka. Veliko imamo takšnih krajev, položajev,
               kjer bi lahko na tak način postavili.</p>
               <p>Pomembno je, kako bo ta zakonodaja vplivala. Ali bomo res s temi pristopi zmanjšali
               kazni?</p>
               <p>Zdaj pa še glede amandmaja, glede tega, da se želi vplivati na prevoznike. Sam menim,
               da ta amandma upošteva okoliščine in je pač primeren. Ne gre toliko za ugajanje
               prevoznikom, treba je pač uveljavljati načelo sorazmernosti, načelo enakosti, tudi
               pri profesionalnih in poklicnih voznikih. Mislim da je to pravi pristop.</p>
               <p>Seveda pa še enkrat poudarjam. Pri celotnem, torej tudi pri ostalih amandmajih, kjer
               gre za te kaznovalne principe, da je potrebno upoštevati načelo sorazmernosti,
               načelo, da ljudje niso tisti, ki bi namenoma delali prekrške in da moramo to
               upoštevati pri kaznovalni politiki, pri prekrškovni politiki.</p>
            </sp>
            <sp who="SDZ4:PečeSašo">

               <speaker>PODPREDSEDNIK SAŠO PEČE:</speaker>

               <p>Hvala lepa. Glede na to, da ni bil noben razpravljavec, niti minister do zdaj
               dovzeten na poslovniške določbe, da se razpravlja le o amandmaju in o vsebini
               amandmaja, vnaprej posameznih govornikov več ne bom postavljal v okvire Poslovnika
               Državnega zbora. Torej, nadaljujete s prakso, ki ste jo uvedli tokom današnje
               razprave. Jaz sem poskušal, žal pa ni šlo. Naslednji ima besedo poslanec Kristijan
               Janc.</p>
            </sp>
            <sp who="SDZ4:JancKristijan">

               <speaker>KRISTIJAN JANC:</speaker>

               <p>Hvala lepa predsedujoči. Gospoda sekretarja, kolegice in kolegi.</p>
               <p>Ta uvod je kar dober, primeren za to razpravo. Pa vendarle, poskušal se bom držati
               čim bolj tega 6. člena amandmaja. Jaz sem na samem matičnem delovnem telesu, Odboru
               za promet, kjer je bila kar zanimiva razprava, za, proti, argumenti za in proti temu
               ali onemu prekršku, višini in tako naprej. Jaz sem vseskozi trdil, da kazni, ki jih s
               tem zakonom postavljamo, so sorazmerno zelo visoke. Zelo visoki za te, ki so nekako v
               sorazmerju med tistimi, ki danes govorimo o tem amandmaju, za poklicne in nepoklicne
               voznike, vsi soudeleženci v prometu in to razmerje, je tudi minister povedal, so pač
               neka analiza stanja preteklega časa, kdo so bili večji povzročitelji, manjši, kdo so
               bolj pogosti, kdo so bolj nevarni in kateri so tisti, ki povzročajo tiste nesreče s
               smrtnim izidom, ki jih je seveda mnogo, mnogo preveč na naših cestah. Divjake moramo
               ustaviti na naših cestah. To je naša zaveza, naša naloga. Vem, da to ni naloga samo
               policije, ni samo naloga Ministrstva za promet, ampak je celotne družbe kot take, da
               poskušamo proti njim se zoperstaviti v takšni in drugačni luči. Žal pa kazenska
               politika je nujno zlo, brez katere ne gre in ta ukrep je predvsem kako bi na takšni
               kaznovalni način poskušali ustaviti ali zmanjšati število mrtvih na naših cestah. Ali
               bomo pri tem uspešni ob letu, bomo naredili ponovno analizo. Smo bili ali ne. Bojim
               se, da to ne bo dovolj za naše boljše rezultate na slovenskih cestah. Da na to vpliva
               še mnogo drugih dejavnikov takih in drugačnih, o katerih smo tudi govorili v splošni
               razpravi pa jih ne bi danes ponavljal.</p>
               <p>In zato ta amandma težko podpiram, da še zvišujemo te kazni, po mojem že izjemno
               visoke. Visoke za vse državljane. Predvsem za tiste, ki žal zaslužijo borih 400 evrov
               še vedno in kako bo ta človek, ki bo tudi pa ni divjak pa se mu bo tudi kdaj
               zalomilo, plače to izjemno visoko kazen. In drugo vprašanje. Kako bomo vsem tem
               kršiteljem, ki upam da jih bo zagotovo policija ustrezno polovila, tudi izterjali to
               kazen. To je naša slaba stran današnjega časa, da so mnoge kazni neizterjene,
               kaznovane, žal neizterjene in nikoli ne izplačane in takšnih in drugačnih razlogov.
               Prepričan pa sem, da vendarle to razmerje med prekrški, takšnimi in drugačnimi in
               višino, ki nekje gredo bistveno gor, nekje pa stojijo v stalnem, so po moje, neka
               stvarnost tega časa, teh primerov, ki se pojavljajo na naših cestah, da poskušamo za
               vsako ceno ustaviti divjake, hitrost. Kajti ta je glavni povzročitelj nesreč z
               najhujšimi primeri. In tu mislim da ta zakon temu sledi, temu cilju želi dati.</p>
               <p>Da pa verjamem, da so mnenja med poslanskimi skupinami različna. Nekateri želijo tu
               in tam, tudi sam sem bil zagovornik, da morda te finančne oziroma te globe nekoliko
               bolje pretopimo v kazenske točke. Morda bi bil celo ta ukrep boljši kot pa izključno
               in samo udarjati po žepih z globami, v višini kar tisoč in toliko evrov. To so
               zneski, ki so enormno visoki, ki bodo zagotovo marsikaterega državljana ob prekršku,
               takem ali drugačnem, globoko streznili. Verjetno je pa to tudi namen in cilj tega
               zakona, ki ga imamo pred sabo. Vsaka represija, taka ali drugačna, je neprijazna, je
               pač takšna, kjer so neka pričakovanja od njih, da se bo to zmanjšalo in ustavilo.</p>
               <p>Katere ukrepe bodo še med drugimi v tem akcijskem načrtu, ki se pripravlja, naredili.
               Mislim, da bi bil eden izmed ukrepov tudi zelo smiseln. Prometna signalizacija v
               Sloveniji je, verjemite mi, izjemno neživljenjska, neprimerna, omejitve na nekaterih
               mestih, kjer sploh nimajo nobene teže, na 40 ali 50 kilometrov na uro. To bi bilo
               treba tudi malce preveriti, kje je ta omejitev smiselna in kje ni, in tam, kjer
               mogoče ni, na novo postaviti. Torej, preverba tega stanja na državnih cestah, kot
               tudi na občinskih, bi bila po mojem nujen ukrep.</p>
               <p>Drugi so pa zagotovo radarji. Radarjev, ki bi jih morali imeti na hitrih cestah, je
               bistveno premalo. Stacionarnih radarjev sploh nimamo ali pa zelo malo. Ta ukrep bi
               bil zagotovo, verjemite mi, avtomatsko tudi že brez te kaznovalne politike lahko
               uspešen preventivni ukrep. Saj vemo, da tam, kjer so radarji, je medsebojna
               signalizacija izjemno uspešna na cestah, pa tudi ukrep izjemno pozitiven v smislu
               zmanjševanja hitrosti, tako občasen kot stalen. Tu nas čaka nekaj stvari, ne le
               izključno kaznovalna politika. Tu bi jaz vzel malce z rezervo, čeprav, kot sem rekel
               uvodoma, brez tega žal ne gre, to je bilo in bo, vsaka družba to ima in tudi naša
               ima. In tu smo po moje že kar evropsko primerljivi po kaznih, žal, po plačah pa še
               nekaj časa najbrž ne bomo. In verjemite, da bo tisti, ki bo še naprej divjal z dobrim
               avtomobilom, zagotovo z lahkoto plačal tisoč evrov. Tisti, ki se mu bo pa občasno
               <q>"zalomilo"</q>, bo pa tisoč evrov zelo težko plačal. Seveda je pa to že druga zgodba, o
               kateri pri tem zakonu ne moremo razpravljati.</p>
               <p>Ta amandma po moje ne sledi tistemu, kar je bila tudi tema razprave na matičnem
               delovnem telesu, pa tudi danes v Državnem zboru, torej, obstoječe kazni so dovolj
               visoke, zato jih ne zvišujmo več. Zato ta amandma po mojem ni primeren in ga tudi ne
               bom podprl. Hvala lepa.</p>
            </sp>
            <sp who="SDZ4:PečeSašo">

               <speaker>PODPREDSEDNIK SAŠO PEČE:</speaker>

               <p>Hvala za vašo splošno razpravo. Besedo ima poslanec Mitja Slavinec.</p>
            </sp>
            <sp who="SDZ4:SlavinecMitja">

               <speaker>DR. MITJA SLAVINEC:</speaker>

               <p>Hvala lepa za besedo.</p>
               <p>Ta člen oziroma amandma zgleda približno tako, <q>"če je krava crknila meni, naj še
               sosedu"</q>. Sam osebno sem prav gotovo proti tako visokim kaznim. In logika tega
               vladnega predloga, da je kazni treba podvojiti, temu sledi - če so se podvojile kazni
               na skoraj vseh področjih, razen izjem, ki smo jih slišali, če pač nimaš s sabo
               vozniškega dovoljenja ali nekaj podobnega, potem se naj podvojijo povsod. Ne pa, da
               se, kot je predlagatelj zapisal, ohranjajo, ampak žal tudi to ni res, celo
               zmanjšujejo se. 30 tisoč, mimogrede, znaša 125 evrov, sedaj je predlog 120 evrov,
               ampak ne bodimo malenkostni. In zaradi tega še enkrat poudarjam, da sem zelo
               skeptičen do tega, da bodo tako visoke kazni dosegle svoj cilj, zmanjšale število
               nesreč in žrtev na cestah, ampak prej obratno, dosegle bodo prej obratno. In zaradi
               tega je res, kot sem uvodoma rekel, ta amandma samo v smislu tega, da zakon postane
               bolj konsistenten. To že, zakon postane bolj konsistenten, če so se povsod kazni
               podvojile ali pa še več, potem naj se drugod za neprofesionalne voznike in potem naj
               se tudi tukaj. Ampak kot rečeno, sam še enkrat poudarjam, ne verjamem, da je to tista
               prava pot, da je to rešitev kako bomo zagotovili večjo varnost na cestah. Že ob
               razpravi sem izpostavil, da je bolj pomembno, bistveno bolj pomembno je usposobiti
               voznike in jih tudi prav vzgojiti ne pa z represijo. Preventiva je tista, ki bo nekaj
               dala.</p>
               <p>Ko smo pa že pri tem členu pa spet ne morem mimo tega na kar sem prav tako že prvič
               opozoril in sicer, prepovedano je sunkovito speljevaje, zaviranje in ustavljanje.
               Takrat me je zanimalo kaj pomeni sunkovito, koliko metrov na sekundo kvadrat pospeška
               ali pojemka to pomeni? Če je predlagatelj imel v mislih glas potem naj to tako
               napiše, da ne smejo gume cviliti ponoči pred hišami ljudi, ki spijo ne pa da da
               takšno dikcijo, ki nikjer ne zdrži. Sunkovito ali ne sunkovito, opredelite kaj to
               pomeni, koliko pojemka, koliko pospeška. Za nekoga bo nekaj sunkovito za nekoga
               drugega nekaj ne bo. V enih pogojih glede na trdoto gum bo zelo sunkovito speljevanje
               popolnoma tiho, se sploh ne bo slišalo v drugih pogojih pa bo zelo, zelo glasno in
               žal seveda moja prva razprava je letela na gluha ušesa pri predlagatelju.</p>
               <p>In še ena zadeva. Voznik motornega kolesa in kolesa z motorjem mora voziti tako, da
               ne zmanjšuje stabilnosti vozila, zlasti ne sme spuščati krmila, pa bi tukaj res želel
               slišati odgovor, tudi v izogib kasnejšim napačnim ali pa dvomljivim interpretacijam,
               kaj pomeni spuščati krmilo. Če to pomeni tudi spuščanje krmila z eno roko? Kajti
               nekdo bo potem rekel, da če si sedaj brišeš steklo na čeladi, če si s stekla na
               čeladi brišeš kapljice kar se med vožnjo, ko dežuje dogaja. Nenazadnje motoristične
               rokavice imajo točno v ta namen tudi brisalcu podobno gumo na tem prstu, da je potem
               tudi to v nasprotju z zakonom, da je to prekršek. Jaz verjamem, da če spuščaš krmilo
               z obema rokama, da je to to ampak spet zadeva ni dovolj natančno definirana in res ne
               bi želel zaradi tega potem prihajati do nekih prekrškov, ki to dejansko niso in da se
               sankcionira početje, ki pa prispeva k varnosti, si obrišeš steklo. Hvala lepa.</p>
            </sp>
            <sp who="SDZ4:PečeSašo">

               <speaker>PODPREDSEDNIK SAŠO PEČE:</speaker>

               <p>Hvala lepa tudi vam. Besedo ima poslanec Jakob Presečnik.</p>
            </sp>
            <sp who="SDZ4:PresečnikJakob">

               <speaker>JAKOB PRESEČNIK:</speaker>

               <p>Hvala lepa za besedo, spoštovani vsi prisotni.</p>
               <p>Torej že sam naslov zakona seveda govori o varnosti v cestnem prometu in tudi ta člen
               konec koncev in pa represivni ukrepi oziroma kazni govorijo seveda o tem. Cilj vseh
               teh zakonov in vseh sprememb zakona je seveda zmanjševanje najhujših nesreč, predvsem
               tistih s smrtnim izidom in pa seveda tudi tistih, ki imajo za posledico ljudi, ki so
               trajno onesposobljeni, bi rekel, za normalno življenje, kar je v mnogih primerih še
               hujša posledica kot, mogoče se grdo sliši, sama smrtna nesreča.</p>
               <p>Jaz osebno sem prepričan, da same kazni niso najpomembnejše. Predvsem se mi zdi
               pomembnejše kontrola za to oziroma obnašanje nas voznikov vseh kategorij, zato da
               prekrškov ne bomo delali. Vendar se tega žal ne moremo naučiti in nobeno šolanje temu
               ne pomaga, temu ne streže, čeprav se seveda strinjam, da je temu šolskemu, ali
               učnemu, ali pa vzgojnemu sistemu potrebno dajati bistveno več pozornosti, da je treba
               bistveno več narediti tudi zato, da naredimo našo infrastrukturo tako, ki bo
               onemogočala nevarno ali omogočala varno vožnjo z raznoraznimi ukrepi, ki so tudi z
               zmanjševanjem prekomernih oglaševanj o cestah in tako dalje in tako dalje, kar je
               bilo že danes nekajkrat omenjeno.</p>
               <p>Ampak po mojem globokem prepričanju so hitrosti tiste, ki povzročajo te najhujše
               nesreče. Že pri splošni razpravi sem, zato tudi danes izkoriščam ta člen zato, da sem
               takrat omenil, da je po moji oceni hitrost največji problem na naših cestah. Če si ne
               damo drugače dopovedati, da vozimo v okviru predpisanih hitrosti, v okviru hitrosti,
               ki so primerne za stanje v tistem trenutku na določenem odseku, potem je seveda
               potrebno izvajati bistveno pogostejše kontrole. To pa lahko, po moji oceni, dosežemo
               samo z ukrepom, ki ga mora država enkrat, po moji oceni, bi pametno storila, najprej
               z nabavo in potem z inštaliranjem izredno velikega števila radarjev. Preprosto
               mislim, da se iz proračuna zagotovi končno enkrat nabava, ne vem, si bom izmislil
               številko, ampak mislim realno okoli 250 radarjev ali 300 radarjev, ki jih postavimo
               ali stacioniramo ali pa jih prevažamo v za to ustreznih vozilih in da s pomočjo vseh
               teh radarjev prisilimo nas vse voznike, da se bomo vedno in povsod držali teh
               predpisanih hitrosti.</p>
               <p>In če že, mogoče bom dal tudi drug predlog, ki vem, da ne bo še dolgo ne uveljavljen,
               v razpravi v tem zboru je bilo večkrat omenjeno v preteklih letih, da imamo v
               Sloveniji 50% državnih cest praktično neprevoznih. Jaz sem večkrat to komentiral,
               tako da temu sicer ne verjamem, ker potem bi 50% približno poslancev hodilo peš v
               službo oziroma v Državni zbor. To se ne dogaja. Temu podatku jaz ne prepisujem velike
               pozornosti. Ampak je pa treba uvajati ukrepe za zmanjševanje hitrosti, za umirjanje
               prometa. To se mi zdi bolj pomembno. Ampak, mi imamo, prej je kolega, si omenil
               problem vožnje na Hrvaškem. Še bolj izrazito je prehod, ne vem, avstrijske meje s
               slovensko. Torej tam, pa ne slovenski vozniki, tudi avstrijski vozniki, tudi nemški
               vozniki, v Avstriji se strogo držijo - ker nikoli ne veš kdaj te bo radar ujel - ko
               pridemo pa v Slovenijo - jaz se dnevno praktično vozim 75 km od doma v Ljubljano in
               nazaj - in verjemite mi, da samo v tem mandatu treh let pa pol, še nisem nikoli
               naletel na radar, čeprav se zelo držim hitrosti, vendar nikoli me ni, niti nisem
               zasledil kakšnega radarja. In v tem je problem. Poglejte, preko Trojan, kjer imamo
               omejitev na 100 km/uro in ene škatle so tam, v katerih naj bi bili radarji, pa jih
               tudi baje ni. Ne vem ali so ali niso. Ampak preko Trojan se vozi po avtocesti v
               glavnem ne bistveno preko omejene hitrosti 100 km/uro, ne bistveno preko tega. In to
               mi daje misliti, da je potrebno kupiti množico radarjev, jih inštalirati in prevažati
               po naših cestah in meriti te hitrosti, pa bodo tudi, ker se bomo vsi držali hitrosti,
               bodo tudi te kazni, ki so visoke ali previsoke ali kakršnekoli že, bodo postale
               nepomembne, ker če se bomo držali predpisanih hitrosti, ne bo problem.</p>
               <p>Pa še en predlog bom dal. Prej sem rekel, da sigurno bo povzročil verjetno
               negodovanje ali pa smeh; po moji oceni je bil ukrep pred leti, ki smo šli na ceste
               izven naselij na 90 kilometrov na uro, bi ga bilo po mojem treba zmanjšati nazaj na
               80 km/uro. Tam se dogajajo najhujše prometne nesreče z najhujšimi posledicami. In pa
               preveriti tudi ali je hitrost na avtocestah 130, glede na naše prometno-varnostne
               razmere prava ali ne bi bilo mogoče dobro iti na 120 km/uro. Hvala lepa.</p>
            </sp>
            <sp who="SDZ4:PečeSašo">

               <speaker>PODPREDSEDNIK SAŠO PEČE:</speaker>

               <p>Hvala tudi vam. Besedo ima poslanec Alojz Posedel.</p>
            </sp>
            <sp who="SDZ4:PosedelAlojz">

               <speaker>ALOJZ POSEDEL:</speaker>

               <p>Hvala lepa, gospod podpredsednik za besedo. Predvsem pa hvala lepa tudi za vašo
               odločitev, da dovolite, da se je ob tako nepomembnem členu kot je ta 6. člen in ta
               amandma, odprla ta razprava in dokazuje, da je bila napačna odločitev na odboru, da
               odbor ni sprejel pobude Socialnih demokratov, da se opravi pred drugo obravnavo še
               javna predstavitev mnenj. Vidi se koliko je dilem, koliko je pomislekov in zagotovo
               je to bila slaba odločitev, in da v razpravi in predstavitvi tega zakona ali pa tega
               amandmaja opozarjamo v Poslanski skupini Zares in mislim, da vsakdo, ki tukaj notri v
               parlamentu sedi, se globoko strinja s temeljnim ciljem zakona, se pravi zmanjšanjem
               števila najhujših nesreč na slovenskih cestah.</p>
               <p>Pa vendar takšen zakon, kot je pripravljen, odpira pa vrsto drugih vprašanj, na
               katere smo zelo argumentirano opozarjali v času razprave na odboru, pa na žalost
               takrat koalicija ni imela posluha in je čudno danes poslušati nekatere, ki imajo
               pomisleke, kako bo nekdo, ki ima 300, 400 evrov plače lahko poravnal globo 1000
               evrov. Verjetno bo iz tega izhajalo vrsto socialnih in drugačnih problemov na terenu.
               Z vsemi temi pojavi, ki so že danes procent neizterljivosti, stalni povratniki pri
               kršitvah. Tako, da so to problemi, ki je prav, da se na njih opozori pred uvedbo tega
               zakona, pa zagotovo ne iz političnih razlogov ali pa, da bi bili všečni komu, vsaj v
               Poslanski Zares smo prepričani, da z razmerami na cesti, z varnostjo, s človeškimi
               življenji se zagotovo ne dela politika, se ne dela všečnost in razlika, ki pa jo
               vidimo, pa je v tem, da nobenega zakona ne razumemo, da zakon mora biti takšen, da se
               ga ljudje bojijo, ampak mora biti zakon takšen, da se zakon spoštuje. In to je ta
               razlika, ki so jo tudi kolegi pokazali na primeru, kako vozimo Slovenci v tujini in
               kako vozimo doma. In to je posledično spoštovanje predpisov, spoštovanje policije,
               spoštovanje reda in pa prisotnost policije na cesti. To je tisto, da če ni občutka,
               da si lahko kaznovan na vsakem odseku, da si lahko kaznovan na vsaki cesti, potem se
               ta odgovornost zmanjša. Če potem v Avstriji se verjetno nihče ne spušča v dialog s
               policistom ali bi plačal pol ali po položnici ali ne vem, kako drugače, tam se nihče
               ne pritožuje do Ustavnega sodišča, ampak se spoštujejo zakoni in to je ta razlika, ki
               je v Sloveniji potrebna spremembe. Sprememba je pa lahko samo z vzgojo,
               izobraževanjem in zato imamo pomisleke na te drastične visoke kazni in zato smo
               ponudili v proceduri tudi predlog, da ne bi drastično zviševali kazni, ampak bi
               povečevali število točk, na ta način prisilili stalne kršitelje, ki jim je, tako kot
               je bilo rečeno, visoka kazen, nekaterim pač nič ne pomeni in zopet imamo
               privilegirane prebivalce države Slovenije in zopet se Vlada klanja tistim, ki imajo
               denar, ker jih bo ta zakon prizadel manj, kot bo prizadel tiste z nižjimi
               prihodki.</p>
               <p>In, če zaključim s tistim temeljnim, kar mi je žal, ker je gospod minister odšel, ne
               gre, da imamo dve vrsti voznikov, da imamo dve vrsti ljudi, ampak da v tem zakonu,
               kjer drastično dvigujemo kazni za navadne voznike imamo tudi sedem členov, v katerih
               pa znižujemo od 25 do 50% kazni, globe za področje prevozništva. To ni mešanje, tako
               kot je bilo rečeno, mi razumemo, da če bo kamion prevozil dovoljeno hitrost preko
               naselja, bo kaznovan tudi tako visoko kot navedena občan. Nam ni logično, da se v
               istem zakonu spreminjajo tisti členi, kjer se pa znižujejo od 25% do 50% globe za
               preobremenitev vozila tovornjaka, za nespoštovanje prometne signalizacije za oviranje
               prilikom postajanja mirujočega prometa. In zanimivo bi bilo, če bi bila na seji oba
               ministra, ker mirujoč promet, vsaj kolikor je meni poznano, policija že danes ne
               ureja več. Minister je zagotovil, da bo policija z uvedbo občinskih redarjev
               nadaljevala s kontrolo tega, saj na mirujočem prometu že danes ne dela več, da tista
               opozorila, ki smo jih dali in jih poslušamo že kar nekaj let, s selitvijo tovornjakov
               iz avtocest na državne, na lokalne, na občinske ceste pa nazaj, to se premalo
               učinkovito ureja in zato je prav, da se ta razprava odvija širše ne samo na, kot
               rečeno, 6. člen, ki je v celotni zgodbi zelo, zelo nepomemben, pomembno pa je to, da
               bomo s tem zakonom dejansko prizadeli tisti del, ki je vprašljiv, kako bo zmogel
               plačevanje takšnih kazni, po drugi strani pa ponavljam ta očitek, ki očitno je, da je
               Vlada oziroma predlagatelj podlegel pritisku prevoznikov, ker sicer je nerazumljivo,
               da se v isti zakon dajo takšne olajšave oziroma zniževanje teh kazni.</p>
            </sp>
            <sp who="SDZ4:PečeSašo">

               <speaker>PODPREDSEDNIK SAŠO PEČE:</speaker>

               <p>Hvala lepa. Besedo ima poslanec Bojan Homan. Izvolite.</p>
            </sp>
            <sp who="SDZ4:HomanBojan">

               <speaker>BOJAN HOMAN:</speaker>

               <p>Hvala za besedo.</p>
               <p>Iz razprave težko razumem te pojme naveden in nenavaden voznik. Za mene smo vsi
               vozniki enaki, tisti trenutek, ko se usedeš v vozilo, ali naj bo to poklicni voznik
               ali naj bo to amater, že to se mi zdijo ti pojmi poklicni amater. Na cesti smo vsi
               enaki, smo vsi vozniki, če eden opravlja to službo je to njegova služba, ampak znak
               hitrost je za vse enaka, 60 hitrost je za poklicnega ali pa za nepoklicnega enaka. In
               da tukaj govorimo, kako je kazen premajhna, kako je kazen prevelika, če ne bomo
               delali prekrškov, kazni ne bo. Za tiste divjake, ki pa so na cesti, so pa kazni
               premile zato, ker enostavno izzivajo usodo. Jaz ne poznam pri nas avtošole, ki bi
               slabo vzgajala, avtošola vsaka uči po predpisih voziti in vsak voznik, ki pride ven
               je toliko sposoben, da zna voziti na cesti po predpisih. Ne poznam inštruktorja, ki
               bi rekel <q>"ti, saj to se tako vozi, ko pa mene ne bo zraven se pa tako vozi"</q>, ampak
               dejansko se pa to danes dogaja in mi imamo danes razne združbe mladine, ki gredo
               ponoči za stavo v krožnemu križišču staviti kdo bo v nasprotnem pasu vozil, kdo bo
               hitrejše prevozil, po Celovški cesti z motorjem po zadnjemu kolesu in zato je ta
               zakon namenjen. Da se pa tako spravljamo na poklicne voznike, pa dajmo jih pustiti,
               saj so že tako dosti veliki reveži, največjo imajo notri, bi rekel, tahograf,
               skritega policista pri sebi, on ima skoz enega notri, skoz ima eno kontrolo notri
               koliko časa je v vozilu, koliko hitrosti porabi, za osebnega, za navadnega voznika,
               za mene to ne velja. Jaz lahko vozim 24 ur, pa me ne bo nihče kontroliral. Turke
               vidimo, ki hodijo iz Nemčije v Turčijo, za vozilom so dejansko, mokro brisačo za vrat
               in gas, pa gremo. Kaj se potem zgodi? Potem so pa nesreče. Zakon pa je namenjen za
               to, da bi zmanjšali smrtne žrtve, zmanjšale tiste zadeve, ki se izživljajo na cesti,
               ki prekoračijo hitrost. Mene še ni ustavil policaj in verjetno nikogar od vas, da bi
               rekel, fino, toliko let si na cesti, po predpisih vozi kar tako naprej. Sigurno nas
               je ustavil takrat, ko smo naredili prekršek. In če smo naredili prekršek, žal, ga
               bomo tudi plačali. To je tudi neka vzgoja, neka zaveza, da boš naprej bolj pozoren,
               da se boš izogibal prekrškom.</p>
               <p>Ne vem zakaj je tukaj taka razprava? Poklicen, nepoklicen, visoke, previsoke,
               prenizke kazni. Če bomo vozili po predpisih kazni ne bo. Za tiste, ki bodo delali
               prekrške, bo pač plačal kazen, bo vzgojno. Če grem v Avstrijo točno vem, bog obvaruj,
               da ne bi kupil vinjeto, si ne upam privoščiti. Zato, ker je vinjeto 18 evrov, kazen
               pa 1.000 evrov. Pri nas tudi, če bodo kazni take boš rekel, op, kolega pazi, pripni
               se, vozi. In tukaj razprava kako, kaj, gor, dol, ali bomo za poklicnega povečali
               poklicno kazen, ali ne bomo povečali, dajmo no mir. Mislim, da hočemo zmanjšati vsako
               smrtno žrtev. Teh je preveč. Vsi vemo, da jih je preveč. In tukaj, kaj narediti? Samo
               govoriti ne moremo. Vsakega poslati na test varne vožnje, pa ne vem kaj, s tem ne
               bomo nič naredili. Voznik, ko je sam v avtu postane objesten in tiste objestneže je
               treba sankcionirati in zadevo urediti tako, kot zakon določa. Hvala.</p>
            </sp>
            <sp who="SDZ4:PečeSašo">

               <speaker>PODPREDSEDNIK SAŠO PEČE:</speaker>

               <p>Hvala lepa tudi vam, kolega Homan. Jaz odpiram nov krog za prijavo. Izvolite. Besedo
               ima poslanec Boštjan Zagorac.</p>
            </sp>
            <sp who="SDZ4:ZagoracBoštjan">

               <speaker>BOŠTJAN ZAGORAC:</speaker>

               <p>Hvala za besedo, spoštovani predsedujoči. Jaz bom začel na koncu. Zakaj je potrebna
               takšna razprava o poklicnih in nepoklicnih voznikih? Prvič zato, ker poklicni voznik
               med drugim prevaža tudi potnike in otroke. In ker se njemu kazen ni spremenila, samo
               predpisala se je, vsem ostalim pa se je spremenila in veliko neumnost, ki jo ta zakon
               določa, vam bom pa povedal sedaj. Naj bi dvigoval kazni tam, kjer so najhujše
               prometne nesreče. Voznik, poklicni voznik, če že delamo razlike, če vozi otroke, to
               kar določa 102. člen po alinejah, se kaznuje s 30.000 tolarji oziroma 120 evri, kar
               je malo manj, kar smo že ugotovili. Kolesar v 103. členu, ki dvigne noge iz pedal pa
               za 20.000 tolarjev. Dajte mi povedati to logiko? Kdo je pa sedaj tukaj bolj nevaren:
               gospa na kolesu, ki dvigne noge s pedal in jo bo mestni redar, ker gre denar več ali
               manj v občinski proračun, kaznoval, ker se je peljala čez lužo, ali poklicni voznik,
               ki opravlja svojo funkcijo poklicno, med drugim prevaža otroke, toliko in toliko
               potnikov. To so neumnosti tega zakona. Ne govoriti, da razprava ni potrebna, če se
               take neumnosti v zakonu pojavljajo. Še kako je potrebna.</p>
               <p>Druga neumnost. Zakaj je potrebno razpravljati o amandmaju k 6. členu. Ne bom
               razširjal razprave. Zato, ker je predvideno za šoferja, mene, vas, ki se noben
               poklicno ne ukvarja s prevozi, bodisi ljudi bodisi tovora. Saj ni pomembno. V kolikor
               za 10 kilometrov prekorači hitrost v naselju, je 125,19 evrov predvidena kazen. To se
               zgodi, bodimo pošteni, vsem nam verjetno se je že kdaj. Ne govorite, da vsi vozite
               neomadeževano skozi vsa naselja in takšne stvari. Vsak od nas je že kdaj dobil za
               kakšen prometni prekršek kakšno kazen. Tudi izterjali so nam jo, z lahkoto. Celo za
               varnostne pase se da dobiti uklonilni zapor, če ne plačaš kazni. Ampak potem se hitro
               odločiš, da boš to poravnal. To mi verjemite.</p>
               <p>Kar se tiče besed, ki jih je povedal minister za notranje zadeve. Jaz bom rekel
               takole; prav je, da je pri oblikovanju zakona sodelovalo več ministrstev. Žal pa mi
               je, da med temi ministrstvi ni tudi ministra za finance. Kajti ta dvoličnost Vlade,
               to nesorazmerje med plačami in pa predvidenimi kaznimi, je prevelika. In minister za
               finance, bi vam rade volje povedal, da v Sloveniji pač bo en kup ljudi, ki teh kazni
               ne bo poravnalo oziroma jih ne bo moglo poravnati. Saj ne rečem, nekdo mi lahko
               odgovori naj ne delajo prekrškov, pa ne bodo rabili <gap n="..."/>, ampak tukaj nas je 90, pa mi
               dajte povedati, razen tistih, ki nimajo vozniškega izpita, kdo pa še ni za 10
               kilometrov prekoračil kazni. Bodimo življenjski. Zakoni naj bodo življenjski.</p>
               <p>In druga dvoličnost Vlade. Poglejte, danes sem slišal ravno od mojega predhodnika,
               zvišanje kazni pomeni zmanjšanje smrtnih žrtev. Borimo se proti tem vandalom na
               cestah. Saj ni res. Zakon velja za vse ljudi, ne samo za vandale. Za vse ljudi velja.
               Verjamem, da je objestnežev in vandalov na cestah ogromno, ampak zakon velja za vse
               ljudi. Tudi kazenski zakonik recimo velja za vse ljudi. Ampak tam po besedah ministra
               za pravosodje, ministra za notranje zadeve pa to ne velja. Tam pa zvišanje kazni ne
               pomeni zmanjšanja bodisi smrtnih žrtev, bodisi žrtev spolnega nasilja, bodisi
               česarkoli drugega, pa ta zakon, bom rekel, kazenski zakonik je res specifičen. Ne
               zajema tako velikega števila ljudi kot ta zakon. Zakaj ta dvoličnost Vlade? Zakaj ta
               dvoličnost vladnih poslancev? Ko smo glasovali o kazenskem zakoniku, so bili vsi
               proti, ker to ni smotrno, to ni socialno. Tukaj pa je to socialno. Državljanu
               Republike Slovenije, ki ne bo mogel plačati kazni, ga bomo dali v uklonilni zapor.
               Vemo kaj to pomeni, da se ni rešil kazni, tam notri bo pa tako dolgo, dokler te kazni
               ne bo poravnal. Ali je to prav. Je to namenjeno zmanjšanju števila smrtnih žrtev na
               slovenskih cestah? Mislim, da ne.</p>
               <p>Preventiva je prva stvar, ki jo ta zakon daje v drugi plan. Državni proračun se mora
               z nečem polniti, to je res in ne govoriti, da Ministrstvo za notranje zadeve v ta
               zakon ni dodalo tiste svoje komponente, s katero bi lahko tudi kaj pripomoglo v
               državni proračun, seveda je. Pa bodimo še enkrat pošteni pa roko na srce, kdaj pa je
               največ policistov na cesti, med 25. in 1., vemo, da so 5. plače, bodimo pošteni. Kdaj
               jim daste tiste posebne naloge, posebne obrazce in posebne zadolžitve, da morajo
               delati norme? Saj si ne izmišljujejo sami policisti tega, vi jim dajete takšna
               navodila. Ne mi reči, da ni res. Če ne izpolni določene norme, se mu bo poznalo pri
               procentu na plači.</p>
               <p>Pa če se vrnem nazaj k amandmaju k 6. členu. Še enkrat bi rad poudaril, ni enako biti
               poklicen voznik, kateremu smo kazen prepisali iz starega zakona, celo zmanjšali, če
               obrnemo tolarje v evre in ni enako biti kolesar, kolesar ni poklicno, razen
               športnikov, noben in mi ne govoriti, da je to enako, ampak kazen je pa približno
               enaka, za 4 evre gre razlika v kazni. To so neumnosti, ki jih ta Vlada dela v tem
               zakonu. In v kolikor amandmaji ne bodo podprti tudi zakona v Poslanski skupini
               nepovezanih poslancev Lipa ne bomo mogli podpreti na koncu. Hvala.</p>
            </sp>
            <sp who="SDZ4:PečeSašo">

               <speaker>PODPREDSEDNIK SAŠO PEČE:</speaker>

               <p>Hvala lepa. K besedi pa vabim poslanca Janka Vebra. Izvolite.</p>
            </sp>
            <sp who="SDZ4:VeberJanko">

               <speaker>JANKO VEBER:</speaker>

               <p>Hvala za besedo.</p>
               <p>Saj sem si želel razpravljati v skladu z amandmaji, ampak glede na to, da je zdaj ta
               razprava odprta k vsem, bom temu prilagodil tudi svojo razpravo, mi je pa žal, da ni
               ministra Mateja med nami v trenutku te razprave, kajti resnično se iz te razprave res
               kaže, da je bila velika napaka Odbora za promet, da je zavrnil predlog Poslanske
               skupine Socialnih demokratov, da se o tem zakonu opravi javna predstavitev mnenj. Gre
               za besedilo zakona, ki je po mojem mnenju napisano zelo pokvarjeno, res, pokvarjeno
               besedilo, po eni strani bo minister Mate govoril o tem, da so veliko postorili, da se
               bodo nesreče na cestah zmanjšale, po drugi strani bo pa odgovornost za izterjavo teh
               nesreč oziroma prekrškov pa na redarjih oziroma na županih, to se pravi 210-ih občin
               v Sloveniji.</p>
               <p>Namreč, v naseljih je redar pristojen za to, da nadzira promet na lokalnih cestah in
               na državnih cestah po tem zakonu. In policije od jutri naprej v naseljih ne bo več.
               Praktično bodo redarji nosili vso odgovornost, da bodo nadzirali promet v naseljih.
               Prekrški v naseljih so pa kaznovani daleč višje kot pa sicer v drugih predelih
               prometnic. Na splošno naj povem, da se kazni zvišujejo od 20% do 170% in znižujejo za
               pravne osebe in <gap n="..."/><stage xml:id="Redna-36-2008-02-27.stage6">/Nerazumljivo./</stage> delodajalcev od 20% do 50%, ampak prav
               <gap n="...."/><stage xml:id="Redna-36-2008-02-27.stage7">/Nerazumljivo./</stage> za fizično osebo, za vsakdanjega voznika se kazni zvišujejo od
               20% do 170%. In da gre za pokvarjeno napisan zakon, govorim in utemeljujem s tem, ker
               bodo tudi občine imele različno oblikovane redarske službe v svojih področjih.
               Nekatere občine bodo bolj usposobljene za to, druge manj, vendar se bo minister Mate
               vedno lahko izgovoril, to ni naša pristojnost, to je pristojnost občine, in stroški
               pri občinah se bodo zaradi tega bistveno povečali. Potrebno bo imeti večje število
               redarjev, treba bo imeti tudi redarje, ki bodo usposobljeni za ustavljanje na
               državnih cestah in za izvajanje vseh predpisanih ukrepov, ki se jih izvaja na
               državnih cestah. Mislim, da ni odveč spomniti, da praktično vse državne ceste, razen
               avtocest in hitrih cest, ki ne potekajo skozi naselja, vse ostale, glavne ceste
               prvega reda, drugega reda in regionalne ceste potekajo večinoma skozi naselja. In
               velik del odgovornosti in dela bo na občinskih redarjih. Policija se v bistvu umika
               iz urejanja varnosti v cestnem prometu. Zato trdim, da je ta zakon zelo slabo napisan
               in bo zmanjšal varnost v cestnem prometu, ker občine niso usposobljene, da v tem
               trenutku sprejmejo tako veliko odgovornost, kot jim jo nalaga ta zakon.
               Predstavljajte si tudi dejstvo, cone 30 ali pa, recimo, prekoračitev hitrosti v
               naselju od 20 do 30 kilometrov na uro, če se to zgodi trikrat, lahko po tem zakonu
               odvzameš vozilo temu, ki je naredil ta prekršek. Ampak to bo moral narediti redar in
               celoten postopek bo morala izpeljati občina, ne ministrstvo, ne policist. Ogromna
               obveza za redarja in za občino, ki mora ta postopek odvzema vozila izpeljati.</p>
               <p>Naslednje, tudi če bo prekoračitev hitrosti v coni umirjenega prometa nad 20
               kilometrov na uro, je kazen tisoč evrov plus 9 kazenskih točk. Mislim, da je kar
               nekaj teh con 30 v naših naseljih, lahko rečem, včasih tudi kar tako postavljenih,
               ker je pač nekdo uspel si izboriti tam, ne vem, namesto ovir omejitev 30 kilometrov
               na uro. Vendar tega praktično skorajda nihče ne upošteva, ker so te hitrosti res
               izjemno nizke. Treba bo narediti analizo vseh teh umirjenih con, ali so resnično
               realne ali ne, ali jih potrebujemo ali jih ne potrebujemo v takšnem obsegu. Kajti če
               ostanejo, bo nekdo ob nekem čisto vsakdanjem opravilu, ko gre v trgovino, pelje
               otroka v vrtec in tako naprej, v enem dnevu lahko prekoračil to omejitev trikrat in
               bo ob 3 tisoč evrov v enem dnevu. Ampak to bo problem župana, to bo problem
               občinskega redarja. Ne bo problem ministra za notranje zadeve, ne bo problem ministra
               za promet ne policista.</p>
               <p>Zato je ta zakon, še enkrat poudarjam, zelo pokvarjeno napisan, in ni dobro, da ga
               sprejemamo na takšen način in po takšnem postopku, kot se danes tu pogovarjamo in z
               njim srečujemo. To je, se mi zdi, resnično področje, ki bi ga morali resneje proučiti
               vsi skupaj, preden gremo v takšno spremembo te zakonodaje. Najmanj, kar je, če že
               nalagamo občinam takšno obveznost, bi morali ustanoviti lokalno policijo. Lokalno
               policijo v tem smislu, da je potem ta predpis in standard enak za vse občine v
               Sloveniji. Ko smo sprejemali Zakon o redarstvu ni bilo s strani Vlade, tudi slučajno
               potrebno prisluhniti tem opozorilom, ko smo govorili, da se uvaja lokalna policija.
               Ne, trditve so bile: <q>"Ne! To so redarji, to ne gre za lokalno policijo."</q>, danes pa
               nalagamo tem redarjem pristojnosti policije in resnično rabimo zakon o lokalni
               policiji, da bomo imeli enak predpis v celotni državi kako izvajati ta nadzor nad
               varnostjo v cestnem prometu. Sicer bo vsaka občina, ponavljam, se odločala po svoje,
               kako bo to izvajala. Nekatere imajo že danes redarje, nekatere jih še nimajo in
               vprašanje je kdaj jih bodo imele. Hkrati tudi pričakovati, da bodo občine v zelo
               kratkem času namestile te fiksne radarje; država se je tukaj odločila, da to
               obveznost prenaša na občine in fiksnih radarjev ne bo več - s strani države plačanih,
               nameščenih, v naselju. Izven naselij najbrž da lahko, vendar v naseljih teh naprav ne
               bo več in bo to strošek občine. Mislim, da je to zelo velik strošek in tudi zelo
               velika naloga, ker je verjetno potrebno dnevno pogledati, koliko kršiteljev je tam
               bilo in potem speljati tudi kompleten postopek, da pride ustrezna kazen do tistega,
               ki je prekršek naredil. In če imamo te fiksne naprave v naseljih, si lahko
               predstavljamo koliko, kakšen obseg dela bo kar na enkrat za občinsko upravo, za
               redarje in kakšne posledice bodo tudi v proračunu. Dvomim, da bomo vsi tako uspešni v
               občinah, da bomo izterjali vse te kazni in da bomo rekli, da je to postal eden
               glavnih, samostojnih virov financiranja lokalne samouprave. Če berem in sledim ta
               zakon, je to mogoče ena od usmeritev predlagatelja, da postanejo kazni eden od
               najbolj iskanih virov za občinski proračun. Jaz mislim, da to ni prava usmeritev in
               da ni mogoče graditi varnosti v cestnem prometu v naseljih, na plečih občin. Se
               strinjam, potrebno je imeti dobro sodelovanje med policijo, med redarji, med občino,
               vendar ta zakon dejansko prelaga konkretno odgovornost v naseljih zgolj in samo na
               občine in na redarje, kar pa zopet, poudarjam, presega trenutno organiziranost občin
               in redarskih služb v Sloveniji.</p>
               <p>Tako, da ta amandma, ki je pred nami, praktično izenačuje kazni, ki so bile do
               včeraj. Ne povzroča nobenih novih takih zadev. Ampak tudi ti amandmaji naprej, kot
               jih Socialni demokrati, predvsem, predlagamo k 106. členu, se dotikajo ravno tega,
               kako organizirati redarske službe. V našem amandmaju govorimo o tem, da dajmo občinam
               vsaj 24-mesečni zamik, da se ustrezno usposobijo za izvajanje tega zakona. Jaz si ne
               predstavljam, kako bodo ob sprejemu tega zakona občine začele izvajati ves ta nadzor
               nad prometom v tistem trenutku. Predlagamo, da se to zgodi po 24-ih mesecih, in da po
               teh 24-ih mesecih policija v naseljih še vedno izvaja aktivnosti, kot jih je do sedaj
               in da se imamo vsi skupaj možnost vprašati: Ali je to, kar je zapisano v tem zakonu
               sploh izvedljivo v teh dveh letih ali ne?</p>
               <p>Poleg tega, pa me skrbi tudi to dejstvo, kar je izpostavila tudi Zakonodajno-pravna
               služba, nekateri podzakonski akti bodo izdani takrat, ko se bo ministru zazdelo, da
               ga bo izdal. Ni rokov v tem zakonu, v katerem morajo biti podzakonski akti izdani in
               v katerem roku mora potem določen predpis iz posameznega člena tega zakona stopiti v
               veljavo. To je zagotovo v nasprotju s pravnim redom Republike Slovenije in nisem
               slišal, da bi danes minister Mate dal odgovor na to opozorilo Zakonodajno-pravne
               službe. Gre za 106. člen. V prvotnem besedilu je bilo zapisano, da je rok 1.
               september, mislim, da 2009, v amandmaju odbora je bilo to določilo črtano, na predlog
               koalicije in minister nima roka, v katerem mora izdati podzakonske akte pri tem
               zakonu. Torej, konkretno ta zakon zaradi tega tudi zmanjšuje varnost v cestnem
               prometu, ne pa izboljšuje. Amandmaja, ki bi odpravil to, bi rekel, nepravno stanje v
               tem 106. členu, ga nisem zasledil, ga ni. Ne vem, ali ga bo predlagatelj oblikoval
               ali pa ne, ali pa dal pojasnila, zakaj imajo lahko ministri v nasprotju s slovensko
               zakonodajo, sami se odločati, kdaj bodo izdali kakšen podzakonski akt za izvajanje
               tega zakona, vendar trenutno podlage v slovenskem pravnem redu za to ni. In
               pričakujem tudi konkreten odgovor, kako se bo pristopilo k tej pomanjkljivosti, na
               katero je opozorila Zakonodajno-pravna služba Državnega zbora. Hvala.</p>
            </sp>
            <sp who="SDZ4:PečeSašo">

               <speaker>PODPREDSEDNIK SAŠO PEČE:</speaker>

               <p>Hvala lepa tudi vam. K besedi vabim poslanca Roberta Hrovata. Izvolite.</p>
            </sp>
            <sp who="SDZ4:HrovatRobert">

               <speaker>ROBERT HROVAT:</speaker>

               <p>Hvala lepa še enkrat za besedo.</p>
               <p>Občutek dobivam, da se pač odmikamo od tistega bistva, zaradi česar sprejemamo
               današnjo novelo tega zakona. Če zdaj samo nekoliko pokomentiram mojega predgovornika.
               Minister je jasno rekel okoli redarjev, da so redarji dopolnilo policiji in policija
               bo še vedno naprej izvajala vse te naloge, ki jih je izvajala do sedaj. Tukaj ne gre
               za nikakršne spremembe. Če se pa vrnem nazaj k 6. členu, ker se mi zdi zelo pomemben,
               ker je šlo pri nekaterih razpravljavcih za neke vrste zavajanja.</p>
               <p>Poglejte, ne gre za nikakršne privilegije oziroma za razlike med navadnimi, tako
               imenovanimi navadnimi vozniki in pa poklicnimi vozniki. Razlika tukaj je samo v vrsti
               prekrškov. Samo tukaj je razlika. Že takoj na začetku je bilo danes jasno povedano,
               da želimo izboljšati prometno varnost na naših cestah in ta zakon sledi temu. Glejte,
               statistika je pokazala, da so vozniki, ki uživajo alkohol, ki prehitro vozijo, ki
               nevarno prehitevajo, tisti, ki so povzročili najhujše nesreče. In to je dejstvo, o
               tem govori statistika. Statistika je tudi pokazala, da prekrški, ki so zajeti v 6.
               členu, ne predstavljajo takšne vrste, ki za posledico pomenijo hude prometne nesreče,
               ampak, da bomo razumeli za kakšne in koliko prekrškov gre, mi dovolite nekaj
               statistike, ki je razvidna v gradivu in v cestah izven naselij v Republiki Sloveniji
               se je v obdobju od leta 2000-2006 zgodilo nekaj manj kot 100.000 prometnih nesreč, od
               tega jih je bilo 1137 s smrtnim izidom, 5000 in še nekaj s hudo telesno poškodbo in
               tako naprej. V tem obdobju je bilo v prometnih nesrečah udeleženih skoraj 190.000
               oseb, od tega je 1293 oseb umrlo, 6500 je bilo hudo telesno poškodovanih in tako
               naprej. In iz tega izhaja, da je bil najpogostejši dejavnik za povzročitev prometne
               nesreče ravno alkohol in neprilagojena hitrost. V tem obdobju je bilo alkoholiziranih
               preko 25.000 povzročiteljev in okrog 10.000 povzročiteljev prometnih nesreč, katerih
               dejavnik je bila neprilagojena hitrost in tako naprej. O tem govori statistika in
               sedaj se moramo jasno vprašati kaj želimo doseči. Želimo doseči zmanjšanje prometnih
               nesreč, ki bodo imele za posledico smrtne žrtve in samo za to gre. Seveda se pa
               strinjam z nekaterimi predgovorniki, ki so govorili o nadzoru, ki pa je, po mojem
               mnenju, resnično pomanjkljiv in vse dokler ne bomo tistih škatel, ki so pred predori
               in na avtocesti opremili s tistim kar notri mora biti, torej z radarji, da bo stalni
               nadzor, da bomo vedeli, da vsakič, ko pohodiš padalo za plin nekoliko preveč, da boš
               za to tudi sankcioniran. Vse do takrat pa dvomim, da bo resnično prišlo do nekih
               učinkov.</p>
               <p>Seveda pa jaz mislim, da ta zakon gre v pravo smer in da zasleduje vse tiste rešitev,
               o katerih je prej že minister govoril, torej zmanjšanje umrljivosti na naših cestah
               in to je ključno. Hvala.</p>
            </sp>
            <sp who="SDZ4:PečeSašo">

               <speaker>PODPREDSEDNIK SAŠO PEČE:</speaker>

               <p>Hvala lepa tudi vam. Želi še kdo razpravljati? Odpiram ponovni postopek za prijavo.
               Izvolite, prosim. Besedo ima poslanec Janko Veber. Izvolite.</p>
            </sp>
            <sp who="SDZ4:VeberJanko">

               <speaker>JANKO VEBER:</speaker>

               <p>Še enkrat želim jasno povedati, da je minister Mate zavajal Državni zbor, ko je
               govoril o tem, da bodo policisti še naprej izvajali nadzor v naseljih. Preberite si
               3. člen te novele zakona, ki redarjem zelo jasno nalaga, da bodo opravljali nadzor na
               lokalnih cestah in na državnih cestah. To je naloga redarja. In s tem zakonom
               policija prenaša naloge na občine, to ni več v pristojnosti ministrstva v takšnem
               obsegu in na takšen način, kot je bilo do sedaj. Oni se bodo, sicer upam, da po
               predpisih peljali po naseljih in poskušali izvajati druge naloge, vendar kar se tiče
               prometa na državnih cestah, ne več. In redarji bodo morali biti za to še kako dobro
               usposobljeni. Če pa gre za to, da minister meni, da bodo policisti to še vedno
               opravljali, potem pa lahko govorimo o nejasni zakonodaji, o nejasnih pristojnostih,
               ki jih imamo zapisane v svojem pravnem redu glede varnosti v cestnem prometu. Kar
               pomeni, da bo ta nejasnost povzročala resnično velike težave in zmanjševala varnost v
               cestnem prometu. Policist bo kadarkoli lahko rekel, oprostite, to je stvar redarja.
               Lahko si predstavljamo, da bo tudi redar rekel, ker je minister Mate govoril v
               parlamentu, da bodo tudi policisti izvajali ta nadzor, bo rekel, da je to pristojnost
               policista, ne redarja. No, in smo v situaciji, ki zagotovo ni za zgled niti Državnemu
               zboru, še manj po mojem mnenju predlagatelju in še manj tistim, ki se ukvarjajo z
               varnostjo v cestnem prometu, ki bi morali biti izjemno pozorni in tenkočutni do
               takšnih rešitev.</p>
               <p>Želim še enkrat zelo jasno povedati, da ni dovolj, da minister tu govori eno, važno
               je, kaj je v zakonu zapisano. Praktično se bo pa točno to lahko dogajalo, kar sem vam
               povedal.</p>
            </sp>
            <sp who="SDZ4:PečeSašo">

               <speaker>PODPREDSEDNIK SAŠO PEČE:</speaker>

               <p>Hvala lepa. Besedo ima poslanec Rudolf Petan.</p>
            </sp>
            <sp who="SDZ4:PetanRudolf">

               <speaker>RUDOLF PETAN:</speaker>

               <p>Hvala za besedo, gospod podpredsednik. Spoštovani! Tudi današnja razprava kaže, da
               smo zelo močni v besedah, ko pa gre za konkretne zadeve ali ko pride do konkretnih
               zadev, se pa malo spremenijo. Glede na to, da je predsedujoči že prej malce obupal
               glede same razprave, bom tudi jaz malo izkoristil ravno to, nad čemer je on obupal,
               vendar bom kljub temu ostal pri tem 6. členu.</p>
               <p>Želim povedati naslednje. Zanimivo je poslušati to razpravo, ki se je ravno ob 6.
               členu še posebej razvila. Govorilo se je o pokvarjeno zapisanem zakonu, o dvoličnosti
               Vlade, ministra in podobno. Pri tem sem dobil občutek, lahko da me sicer vara, da gre
               kar precej za dvoličnost tistih - ne vseh, to moram tudi konkretno priznati -, ki
               nasprotujejo tem rešitvam in izrekajo takšne obtožbe. Bom obrazložil, za kaj gre.
               Večina nas je sedela tu pred dobrim mesecem, ko se je ta isti minister zagovarjal
               zaradi interpelacije. In takrat je bilo tudi v eni od obtožb ali točk obtožbe
               zapisano, da minister ni dovolj ali je premalo naredil za varnost na cestah, da ni
               storil dovolj. Danes, ko imamo eventualno en možen ukrep, en pravim, enega možnih
               ukrepov, je pa vse narobe, govorijo isti ljudje. Strinjam se, soglašam, da je to eden
               od možnih ukrepov, ni edini. Ne trdim, da je najbolj zveličaven, da je
               najpomembnejši, ampak je eden od ukrepov, kakšnega bom še omenil kasneje.</p>
               <p>Sedaj je ravno tisto, kar je prej bila obtožnica ministru, da nekaj ni naredil,
               obtožnica, zakaj pa bi to delali, zakaj bi to delali, tako da to ni v redu, pa da to
               ne gre. Jaz mislim, da se bo treba malce zbrati in se vprašati, kaj v bistvu želimo.
               Kolikor vidim, je intenca tudi tega predloga zakona in seveda tudi naše razmišljanje
               gre v tej smeri, da zmanjšamo število nesreč z najtežjimi posledicami. Mogoče je 6.
               člen kar primeren za razmišljanje ob tem predlogu. Govoriti, da ni pravi pristop in
               se pri tem sklicevati na našo vest. Ja, kdo pa od nas pa še ni kršil, da ni
               prekoračil največje hitrosti? Saj to tudi mi delamo. Tudi nam se to naredi, ampak
               moramo plačati. Tudi sam priznam, da se mi je to zgodilo, ampak sem plačal. In se
               potem vprašaš, začneš razmišljati, kaj je zdaj bolj primerno, ali nisi pazljiv, da
               voziš skozi naselje ali kjerkoli so pač omejitve, preko te dovoljene predpisane
               hitrosti, pa potem plačaš. Če se ti računica izide, potem boš delal po starem. Ampak
               jaz mislim, da se nobenemu ne zide. Nobenemu se ne izide. In če gledamo, pazljivi,
               kaj se dogaja na naših cestah, kaj nekateri počenjajo, potem bi rekel, da so te kazni
               še premile. Kaj delajo nekateri! In potem se ne moremo čuditi, če so posledice
               takšne, kot so. In če nekdo od nas tudi prekrši hitrost, plača ali pa mogoče uide -
               to še ne pomeni, da omejitve ne smejo biti, da kazni ne smejo biti. Ko pride do tega,
               potem iščemo vzroke in luknje, kako bi se temu izognili, kako bi se izognili plačilu
               kazni.</p>
               <p>Še na nekaj bi vas želel spomniti. Ne bom povedal nič novega, ampak vsi se tega
               zavedamo. Ko smo bili še pred schengnom, ko smo imeli mejo okoli in okoli naše
               države, ko smo prešli mejno črto, predvsem na zahod in pa na sever, smo rekli <q>"uh"</q>,
               tukaj se pa zdaj ni za igrati, tukaj so pa hude kazni. In te najdejo in te oglobijo
               brez kakršnegakoli izgovora. V čem je bil problem? Ali smo postali boljši državljani,
               ko smo prestopili mejo? Ne, kazni so bile tiste, ki so nas nekako ustrašile, ker smo
               si izračunali, da se tega ne splača počenjati. Je pa nekaj, to pa dam prav tistim, ki
               so to omenili. Če želimo, da bo ta politika učinkovita, potem moramo na izterjavi
               verjetno kaj popraviti, kaj izboljšati, kajti na tem področju res ni vse tako, kot bi
               moralo biti. In ravno to, ko se mi peljemo v tujino in smo tam zelo pazljivi, da ne
               prekoračimo predpisane hitrosti, kajti tam velja do tiste hitrosti, ne toleranca
               plus, minus. Če je 60, potem do 60 lahko voziš. Da smo zelo pazljivi, kaže na to, da
               verjetno je kaznovalna politika en del uspeha pri našem obnašanju na cestah. Veliko
               se govori o vzgoji, ampak to je tudi eden od možnih ukrepov, ampak to je na dolgi
               rok. Na kratek rok se to verjetno ne da spremeniti.</p>
               <p>Po drugi strani bi pa želel spomniti na nekaj. Eden ob možnih ukrepov, mislim, da smo
               tudi že govorili v tej hiši, je bilo povečanje število kamer in radarjev in
               podobnega. Ampak, potem se pojavi druga zadeva. To je sicer lepo, dokler ne pridemo
               do tega, da bi to uzakonili, ampak potem pa začnemo govoriti o velikem bratu, ki nas
               kar naprej nadzira in kar naprej ta veliki brat vse vidi in vse ve, kaj mi delamo. To
               je pa drugi obraz tega. Zato sem rekel, da smo zelo močni v besedah, in to drži.
               Dokler govorimo na splošno, ko je treba govoriti o tem, kaj bi se lahko naredilo ali
               ko je treba interpelirati ministra, česa vse ni naredil, ko pa pridemo s konkretnimi
               ukrepi, ko imamo konkretne ukrepe napisane na mizi, potem pa smo zopet močni v
               besedah in iščemo, kako to ni dobro, kako ono ni pravo, kako takšni ukrepi mogoče
               niso najboljši, kako bi mogoče kaj drugega ali pa že to ne več. Kakšnih predlogov ne
               bi več dajali. Važno je samo to, kako bi tega, ki je pred nami, kako bi ga
               onemogočili, kako bi naredili vse, da tega ne bi sprejeli. To je palica, ki ima dva
               konca. Eno je tisto, ko se sam postavim na cesto in želim, da drugi pazijo, da se ne
               bi zaleteli vame na cesti ali da mi ne bi kaj hudega storili, v drugi obliki sem pa
               jaz, ko bi počenjal na cesti karkoli, bi se mi zdelo, pa za to ne bi bilo nobene
               kazni. Tako ne gre. To, kar pričakujemo od drugih, tudi drugi pričakujejo od nas.
               Zato se je treba odločiti za neke ukrepe. In takšni ukrepi so nepopularni. To je
               dejstvo. Ko se jaz najdem v tisti vlogi, ko me zasačijo pri tem, potem je seveda
               neprijetno. Tako pač je. Ampak če želimo, da bomo uspešni tudi na področju varnosti
               cestnega prometa, potem moramo to nekako odpisati in priznati, da moramo biti tudi mi
               bolj pazljivi. Vsak zase. Ne velja, da samo kažemo na druge. In 6. člen, ko govori
               ravno o tem odnosu. In ne moremo ločiti kategorije, kateri so bolj odgovorni, kateri
               so manj odgovorni. Vsak mora pomesti pred svojim pragom in prispevati svoj delež,
               čisto majhen. Ampak ker nas je na cestah veliko, bo ta čisto majhen delež od vseh
               prinesel nek uspeh. Zato jaz kljub temu, da vem, da tudi mene čakajo kazni, če se bom
               slučajno pregrešil, ali hote ali pa nehote, ampak če želim, da bo na cesti zastavljen
               red, potem moram tudi to vzeti v zakup in biti tudi sam bolj pazljiv. In zato kljub
               temu, da se zavedam, da višanje kazni, kakršnekoli, ni popularno, ampak ker velja
               tudi zame, potem lahko povem, da jaz zase bom že odgovarjal in se bom skušal obnašati
               tako, da teh kazni ne bom deležen. V tem kontekstu podpiram te ukrepe, ki so
               predvideni s tem zakonom, zato ker tam vidim tudi sebe in mislim, da mi nihče ne more
               zaradi tega očitati, da mislim kaj hudega, ker tudi samega sebe lahko vidim v tisti
               obliki, ko me lahko to doleti. Hvala lepa.</p>
            </sp>
            <sp who="SDZ4:PečeSašo">

               <speaker>PODPREDSEDNIK SAŠO PEČE:</speaker>

               <p>Hvala lepa tudi vam. K besedi pa vabim poslanko Bredo Pečan.</p>
            </sp>
            <sp who="SDZ4:PečanBreda">

               <speaker>BREDA PEČAN:</speaker>

               <p>Hvala lepa za besedo, gospod podpredsednik. Moram reči, da sem obupala, ker sem
               mislila, da po nekem redu bomo končno le prišli do amandmajev, o katerih sem želela
               tudi govoriti, pa bom zaradi tega ob amandmaju k 6. členu morala govoriti tudi še o
               čem drugem.</p>
               <p>Vendar bi najprej k amandmaju oziroma k 6. členu vendarle dala en komentar. Bistvo
               problemov v zvezi s tem različnim pristopom h kaznovanju, k oglobljanju posameznih
               kršitevljev pravzaprav niti ni razlika med poklicnimi in nepoklicnimi vozniki, čeprav
               v členih, ki se nanašajo na prekrške, ki jih izrecno pravzaprav, bom rekla, lahko
               naredijo samo poklicni vozniki, ker se nepoklicni vozniki s takimi vrstami vožnje in
               vozil ne ukvarjajo, so kazni tudi za direktnega povzročitelja prekrška, se pravi
               samega voznika, ostale enake, ponekod celo za malenkost nižje, kot so bile v
               temeljnem osnovnem zakonu. Vendar je bolj pomembno, da so pa, ne praviloma, ampak
               vedno kazni za delodajalca in odgovorno osebo, delodajalca, ne samo enake, ampak kar
               pomembno nižje, kot pa so bile v temeljnem osnovnem zakonu, zakonu ki ga spreminjamo.
               Kaj hočem s tem povedati? Hočem povedati, da je praksa te vlade, koga v tej vladi, se
               ne bi spuščala, vendar izrecno kaže na to, da je pod izjemnim vplivom delodajalcev na
               področju prevozov v cestnem prometu. Zakaj to domnevam? Tudi zaradi tega, ker lahko
               potegnemo paralelo, recimo, z zakonom o delovnem času in obveznih počitkih mobilnih
               delavcev ter o zapisovalni opremi v cestnih prevozih, kjer je, zanimivo, preračunana
               kazen za delavca, zaradi tega, ker je bila prej lestvica za prekoračitev časa vožnje
               od pol ure do 6 ur, in so bili različni nivoji. Delavec je dobil tam neko v evrih
               izraženo enotno kazen, ki je nekako sredina vseh teh nanizanih kazni. Medtem ko je
               pa, zanimivo, za delodajalca in odgovorno osebo bila prevedena kazen s 400 tisoč do
               800 tisoč tolarjev v, pazite, mislim, da 800 evrov - 800 evrov je daleč pod 400 tisoč
               tolarjev -, za 800 tisoč tolarjev je pa zagrožena kazen oziroma globa 2 tisoč 500 ali
               nekaj takega evrov. Kaj to pomeni? To pomeni, da delodajalcu dajemo zeleno luč za to,
               da lahko sili svojega delavca v kršitev predpisov. V tem je osnovni problem. Jaz sem
               delala v tovarni, ki je imela zelo veliko dobav iz tujine, in vem, kaj so tam
               delodajalci počeli s svojimi vozniki. Ko je startal iz Španije, je rekel, da mora
               priti z živimi ribicami v Izolo. In zato je moral čas vožnje skrajšati na, dajmo
               reči, recimo, 12 ur. In je s 40-tonskim tovornjakom vozil kot raketa čez celo
               Španijo, Francijo in Italijo. In vse kazni mu je delodajalec plačal. In kakšno
               nevarnost je povzročal! In to isto sedaj mi prevajamo in prenašamo v našo zakonsko
               prakso.</p>
               <p>To je osnovni problem tega člena in še marsikaterega drugega, ker če gremo
               sistematično pogledat člene, ki niso več niti odprti, sistematično delodajalcem in
               odgovornim osebam delodajalcem ohranjajo približno enako ali pa določajo nižjo kazen,
               kot je bila v prejšnjem zakonu oziroma v osnovi za te spremembe.</p>
               <p>Če gremo zdaj še na drugo temo, to je tema konkretno amandmaja, ki zdajle sledi, ki
               so ga vložili kolegi iz koalicijskih strank oziroma prva je napisana SDS, to je
               amandma k 34. členu. Mislim, da je prav, da so ponovno vložili prvi odstavek tega 92.
               člena, ker sploh ni jasno, zakaj je predlagatelj ta prvi odstavek črtal. Tu bi
               opozorila na to, da so tudi tu kazni, ki jih sicer predlagatelj amandmaja ne zapaža,
               znižane. Pedagoški delavec, ki spremlja otroke v avtobusu oziroma vozilu, lahko je
               tudi kombi, ki spremlja skupino otrok, ima nižjo kazen, kot jo je imel prej, voznik
               ima nižjo kazen, delodajalec ima nižjo kazen, krasno. Pri najbolj občutljivih
               udeležencih cestnega prometa smo tudi ugotovili, da delodajalci, ki jim lahko rečemo
               avtoprevozniški lobij, imajo popuste. Če je to prav, potem jaz mislim, da smo zašli v
               zelo čudne vode.</p>
               <p>In tretje, kar bi rada rekla, ponovno tudi jaz pritrjujem kolegu Janku Vebru. Če
               znamo brati zakon, se da zelo dobro razumeti, da je sprememba pristojnosti občinske
               redarske službe iz dosedanjega nadzora mirujočega prometa in javnega reda in miru, ki
               je že tako ali tako pri zakonu o redarski službi bila z naše strani, zlasti tistih,
               ki vemo, kaj to pomeni za občine, ne samo kritizirana, ampak tudi veliko resnih
               opozoril je bilo danih, mene zanima, koliko občin je do sedaj ob spremembi zakona o
               redarski službi oziroma ob uvedbi zakona o redarski službi že izšolalo svoje redarje
               in jih usposobilo za vse tiste dejavnosti, ki jih zakon o redarski službi predvideva.
               Sedaj smo dobili za naše redarje še dodatne naloge, in to je meritev hitrosti prometa
               in tudi nadzor prometa tudi na državnih cestah v naseljih. Ker je napisano v tem
               smislu, da redarska služba opravlja še dve dodatni alineji mislim, da je to dovolj
               jasno, da ta redarska služba bo delala namesto policije, ki je do sedaj opravljala te
               naloge v naseljih. Mislim, da je to samo način, da se rešuje problem odhajanja kadrov
               iz prometne policije in tudi drugih delov policije. Da so to rešitve, kot se reče
               temu, zvračanje bremena na druga ramena. Pri tem je treba opozoriti in vprašati, kje
               je denar, ki bo potreben zato, da bodo, recimo, občine, ki imajo sedaj štiri, pet,
               šest redarjev, lahko povečale število redarjev na najmanj dvakrat, če ne trikrat. Ker
               pazite, nadzor hitrosti v naseljih je naloga, ki se dela 24 ur na dan, ne samo
               dopoldan, 24 ur na dan, in redarji bodo morali biti neprestano na terenu. To se
               pravi, dvakrat večji izdatki za plače teh ljudi, da ne govorimo o tem, da je treba te
               ljudi imeti primerno usposobljene in da to tudi stane. Kje je ta denar? V tem zakonu
               se tega ne da videti. Mislim, da je upravičen predlog, da se podaljša čas za uvedbo
               te dodatne obveznosti redarskih služb po občinah na 24 mesecev, ker je tudi to zelo
               kratek čas. Spomnite se, koliko časa je bilo določeno za uvedbo redarske službe v
               zakonu o redarski službi, pa je ta rok, kolikor jaz vem, tik pred iztekom, pa redarji
               še zmeraj niso usposobljeni. Najmanj kar je bi morali znati ju-jits pa še kaj drugega
               zraven. Jaz mislim, da je ta zakon dejansko prikrito izigravanje mnogih pravil, ki bi
               morala veljati. Tistega bistvenega, kar bi bilo treba narediti, se pravi uvedba
               dejanska in že sedaj uvedba šole varne vožnje, psihosocialnih treningov in testov,
               zlasti za voznike, ki so kronični kršitelji prometnih predpisov in ljudje, ki
               dejansko ogrožajo varnost ljudi v prometu, to je pa ostalo na bremenu, konkretno
               recimo sedaj <gap n="..."/> Moram reči, da se bila zelo vesela, ko sem prebrala in videla, da je
               AMZS se lotil zelo zahtevne investicije in zgradil v Vranskem oziroma bo kmalu odprl
               v Vranskem poligon za treninge varne vožnje. Edini poligon v tej državi. Ta država ni
               bila sposobna, da bi usposobila katerokoli od organizacij v Sloveniji, da bi lahko
               financirala s pomočjo države več kot en sam poligon. Mislim, da smo prišli tako
               daleč, da bi se bilo treba vprašati, ali mi zakone sprejemamo zato, da bi izboljšali
               stanje, ali zato, da prikrijemo tisto česar naša izvršilna oblast ni sposobna
               narediti.</p>
            </sp>
            <sp who="SDZ4:CukjatiFrance">

               <speaker>PREDSEDNIK FRANCE CUKJATI:</speaker>

               <p>Hvala. Gospod Posedel.</p>
            </sp>
            <sp who="SDZ4:PosedelAlojz">

               <speaker>ALOJZ POSEDEL:</speaker>

               <p>Hvala, gospod predsednik za besedo. Želel sem se še samo enkrat oglasiti pod to
               točko. Predvsem iz tega razloga, da ostro zavrnem vse očitke enega od predhodnikov,
               ki je dejal, da smo v interpelaciji očitali ministru, da ni nič storil za prometno
               varnost, sedaj ko je pa predlagal, ga pa z neko lažno dvoličnostjo pa napadamo, da je
               slab zakon. Popolnoma nič od tega ne drži. Enake očitke, ki so bili zapisani v
               interpelaciji, ponavljamo tudi v času razprave o tem zakonu o cestnem prometu, in
               sicer o tem pomanjkanju nadzora, o tem, da se opaža, da se policija umika s terena.
               In ta razprava in pa ti členi glede uvedbe občinskih redarjev, oziroma prenosa
               bistvenega dela pristojnosti na občinske redarje ravno kaže to, da so bila tista
               opozorila, tisti očitki v interpelaciji tudi na mestu in da s takšnim zakonom se bo
               varnostna situacija in pa splošna situacija na terenu samo še poslabšala, zagotovo se
               ne bo spremenila. Kolega Veber je prej lepo povedal, kaj se lahko zgodi, če bo 210
               županj in županov zagrabilo ta prenos pristojnosti na vsakemu lasten način. To bomo
               imeli praktično 210 režimov, 210 pristopov. Že zdaj če pogledamo v severovzhodni
               Sloveniji, ko imamo na državni cesti dve občini, na isti državni cesti je ena
               omejitev 50, druga omejitev 70. Verjetno se bo to vse še stopnjevalo. In na to
               opozarjamo, da občinska redarstva niso pripravljena, ne kadrovsko, ne finančno, na to
               opozarjamo tako pri sprejemanju zakona o občinskem redarstvu kot pri tem zakonu. In
               da se glavni krivec želi prestaviti na nivo župana in če smo poslušali, zakaj, se naj
               ne kupi 250 radarjev, takšen je bil en predlog tukaj, in če tega sedaj ne zmore
               država, kako je potem brez dodatnih sredstev si predstavljati, da bo to kupila vsaka
               občina zase. Kako pridobiti toliko kvalitetnih občinskih redarjev, če vemo, da ima
               sama policija težave pri pridobivanju novih kadrov. In zato je ta razprava potrebna
               oziroma ponavljam, to napako, da se koalicija ni želela o rešitvah pogovarjati širše
               in pred tem, da smo ta zakon pripeljali tako daleč, ker takoj, ko je govora o
               statistiki, je zelo široko polje, kako se lahko tolmačijo ugotovitve, pa vendar, če
               je za znižanje glob v zakonu utemeljitev, da je po statistiki bilo v dveh letih samo
               31 kršitev, je to argument, da se za prevoznike oziroma za njihove delodajalce
               znižujejo globe od 25 do 50%. To je zelo enostavno, ni bilo kršitev, ker ni bilo
               nadzora. In to je dejansko z mirujočim prometom, s tovornim prometom, z
               nespoštovanjem prometne signalizacije, je tukaj na tem področju zelo veliko problemov
               in te očitke, ta opozorila, ki jih dajemo, ne dajemo iz nobenega drugega razloga, kot
               zaradi tega, da bi se ta zakon popravil in da bi ta zakon o cestnem prometu bil
               dober, ki bi ga ljudje, šoferji, državljanke in državljani spoštovali, ne pa, da
               imamo zakon, ki ima verjetno temeljno sporočilo, da se je treba bati. In če se bomo v
               tej državi bali vsega, zdaj tudi tega novega zakonika, ki bo uvedel te drastične,
               neživljenjske visoke kazni, vemo, če se otroci bojijo v šoli, so manj zbrani, manj
               sposobni, če je človek v strahu naredi še več napak, to je in pri športnikih in bo
               enako tudi pri voznikih. Ko imamo potem tudi takšne člene, ki ga zopet z amandmajem
               želimo omiliti, da če bo človek trikrat spregledal omejitev in prekoračil hitrost
               skozi naselje namesto, 50, bo vozil trikrat zaporedoma 61, je to osnova, da se mu
               zapleni motorno vozilo. To je verjetno zadeva, ki je preostro postavljena napram
               drugim kršitvam in drugim višinam kazni, zato je v nadaljevanju tudi vložen ta
               amandma. Kot rečeno, pripombe dajemo samo zaradi tega, da bi se ta zakon spremenil in
               bi bil takšen, da bi ga ljudje spoštovali, ne pa da bi se ga bali.</p>
            </sp>
            <sp who="SDZ4:CukjatiFrance">

               <speaker>PREDSEDNIK FRANCE CUKJATI:</speaker>

               <p>Hvala. Gospod Bevk.</p>
            </sp>
            <sp who="SDZ4:BevkSamo">

               <speaker>SAMO BEVK:</speaker>

               <p>Hvala za besedo, gospod predsednik. Spoštovani zbor! Ob tem amandmaju k 6. členu smo
               se na začetku te diskusije vprašali, kdo bo izvajal nadzor nad tem členom oziroma kdo
               bo sankcioniral, recimo, ta člen. Še prej smo se vprašali, kdo je v tej državi sploh
               pristojen za področje varnosti cestnega prometa, saj sta danes predlagatelja tega
               zakona dve ministrstvi, Ministrstvo za notranje zadeve in Ministrstvo za promet. In
               tudi po sklepu Vlade naj bi danes sedela tu oba ministra, pa žal ni več niti ministra
               Mateja, ker ima pač neke druge obveznosti. Pa vendar, glejte, okrog tega 6. člena,
               kdo bo nadziral oziroma sankcioniral ta 6. člen. Če bo nekdo zaloten na državni cesti
               izven naselja, bo to seveda policist, če bo to nekdo sankcioniral na državni cesti
               znotraj naselja, pa naj bi bil to praviloma komunalni redar. Se pravi, da bi v teh
               klopeh moral glede na to sedeti vsaj še minister dr. Žagar, ki je pristojen in je
               predlagal zakon o komunalnem redarstvu. Policija se umika s številnih področij, sedaj
               se bo umaknila tudi z nadzora nad prometom na državnih cestah, ki potekajo skozi
               naselja. Frapantno je dejstvo, da je več kot 40% državnih cest že obzidanih. To
               pomeni, da več kot 40% državnih cest poteka skozi naselja. Poglejte ta zemljevid,
               kjer so vrisane državne ceste, ki vodijo skozi naselja. Več kot 40% državnih cest
               vodi skozi naselja, se pravi, da bodo na več kot 40% državnih cest v Republiki
               Sloveniji nadzor nad urejanjem prometa imele od sedaj naprej občine, komunalni
               redarji, ne pa policisti, ki so usposobljeni za to, naredili so ustrezne šole, medtem
               ko se bodo morali komunalni redarji praviloma priučiti tega posla in bomo nekako
               dobili, pod narekovaji, neke <q>"priučene policiste"</q>, dejansko pa komunalne redarje, ki
               bodo nadzirali cestnoprometne predpise in izvajali ta zakon na več kot 40% državnih
               cest v Republiki Sloveniji. Hvala lepa.</p>
            </sp>
            <sp who="SDZ4:CukjatiFrance">

               <speaker>PREDSEDNIK FRANCE CUKJATI:</speaker>

               <p>Hvala. Izvolite, v imenu predlagatelja.</p>
            </sp>
            <sp who="SDZ4:ZinrajhZvonko">

               <speaker>MAG. ZVONKO ZINRAJH:</speaker>

               <p>Hvala lepa za besedo, gospod predsednik. Spoštovane poslanke in poslanci.</p>
               <p>Mislim, da ta razprava terja še kakšen odgovor Vlade na nekatera dokaj konkretna
               vprašanja in pobude, ki smo jih, kolikor so za nas sprejemljive in smatramo, da so v
               kontekstu tega, kar smo mislili, ko smo skupaj s prometnim ministrstvom zakon
               pripravljali, seveda upoštevali. Sorazmernost med tistimi stalnimi, hujšimi kršitelji
               in ostalimi udeleženci v prometu. To je zelo težko v zakonu opredeliti. Pravzaprav bi
               šlo za diskriminacijo. Tisti, ki je prvič povzročil prekršek z ne vem kakšnimi hudimi
               posledicami, bi bil potemtakem manj odgovoren, kot tisti, ki je to že nekajkrat
               storil. Seveda prekrške je potem tukaj zelo težko eksaktno opredeliti. Je pa res, da
               zakon prinaša za več ponavljajočih hudih kršitev tudi drugačne sankcije, tudi odvzem
               prometnega sredstva, kot enega izmed takšnih ukrepov, za katere mislimo, da bodo
               pozitivno rezultirali.</p>
               <p>Normiranje nalog v policiji na področju prometne varnosti je bilo izpostavljeno.
               Poglejte, policija nima nalog normiranih na tak način, da je zahtevana neka
               kvantiteta ukrepov na področju prometne varnosti v posameznem delovnem času prometne
               patrulje, ampak nasprotno. Policisti se morajo pojavljati tam, kjer so najhujše
               kršitve že evidentirane, kjer so najhujše posledice. In to je že nekaj časa tako.
               Vsaj v mandatu te vlade se ta ekipa, ki ministrstvo in policijo kot organ v sestavi
               vodi, trudi, da bi vsakršno normiranje na področju dela policije ne bilo v praksi
               primer. Pa mislim, da je tudi že tako.</p>
               <p>Kar se tiče policistov v mestih, ki da se umikajo, na področju prometne varnosti,
               moram povedati oziroma dodati k temu, kar je že gospod minister prej povedal. Namen
               je predvsem umiritev hitrosti, ki posledično seveda prinaša to zaradi česar smo se
               lotili zakona. Policija se seveda ne umika. Redarji so dodatna kvaliteta pri
               vzpostavljanju boljše prometne varnostne situacije v Sloveniji. In to tudi v zakonu
               ni navedeno kot obligacija. To je navedeno kot možnost. Stvar lokalne skupnosti pa
               je, ali se bo za tako obliko odločila ali ne. Seveda je pri tem nujno treba
               poudariti,da je odgovornost za varnost na področju prometne varnosti tudi na lokalni
               skupnosti, pa še na komu, pa da se začne že v vrtcu.</p>
               <p>Kar se tiče zasega vozila. Poglejte, to so pristojnosti, ki so še vedno na policiji.
               238.a člen konkretno določa, da ima pristojnost pri zasegu vozila policija. Vse od
               tam naprej pa seveda sodišča. Redarji, redarska služba se s tem ne bo, ne more in
               nima zakonske podlage, da bi se s tem ukvarjala. Redarji bi imeli po tem zakonu samo
               pravico nadzirati hitrost prometa v lokalni skupnosti, na lokalnih in državnih
               cestah, ki potekajo skozi naselja, in kontrolo in ugotavljanje kršitev, kadar vozniki
               ne upoštevajo rdeče luči na semaforju. Seveda redarji nimajo pooblastil, da bi
               voznike, udeležene v cestnem prometu, ustavljali, kontrolirali in tako naprej, ampak
               je njihovo delo, če smem tako reči, bolj administrativne narave. Evidentiranje
               kršitev in pošiljanje ustreznih plačilnih nalogov. Nimajo pooblastil, kot jih ima
               policija, da lahko voznike ustavljajo. Če ste tako razumeli to zakonsko določbo,
               potem ste jo razumeli narobe.</p>
               <p>Kar se tiče 106. člena, ki ste ga danes nekajkrat omenjali, da pač nimamo nobenega
               amandmaja in ga tudi vlada ni predlagala, moram reči, seveda, če bo amandma na
               določitev roka za podzakonske akte vložen, bomo o tem zagotovo razmislili in se
               odločili, kakšen bo naš predlog v tej zvezi. Zagotovo pa je to pomembno. Razumemo, da
               je to lahko tudi zaplet, vendar zaplet je pa lahko tudi že čisto navaden razpis za
               izvajalca, ki bo izdajal vozniška dovoljenja. Hvala lepa.</p>
            </sp>
            <sp who="SDZ4:CukjatiFrance">

               <speaker>PREDSEDNIK FRANCE CUKJATI:</speaker>

               <p>Hvala. Ker je še interes, odpiram ponovno prijavo za razpravo o 6. členu ter
               amandmaju poslanske skupine Zares k temu členu. Gospod Prijatelj, izvolite.</p>
            </sp>
            <sp who="SDZ4:PrijateljSrečko">

               <speaker>SREČKO PRIJATELJ:</speaker>

               <p>Hvala lepa, spoštovani predsednik. Ne morem, da se ne bi oglasil še enkrat pri tem
               amandmaju, ki je v bistvu najbolj pomemben v tem zakonu. Vsi ostali niso odprti in so
               več ali manj všečni, v nekaterih se bo še pojavljala ta ugodnost poklicnim voznikom,
               ki je s strani pozicije bila podana v zakonski preambuli. Naj spomnim, 29. junija
               2005 je Državni zbor že razpravljal o tem, da se da poklicnim voznikom določena
               ugodnost pri zmanjšanju oziroma znižanju kazni. In takrat smo naredili katastrofalno
               napako, spoštovane gospe in gospodje! Takrat smo povečali dovoljeni osni pritisk na
               državnih cestah. Veliko vas je razpravljala o tem, kako so državne ceste
               preobremenjene. Če vzamemo v obzir zakon o pokrajinah, ki bo prinašal tudi slabosti
               lokalnim skupnostim, bodo dejansko tudi one same pristojne za vzdrževanje teh cest, s
               skopo odmerjenim denarjem, ki bo šel iz proračuna. Desetina tega denarja je
               namenjena, če bo zakon sprejet v taki obliki, kot ga Vlada v bistvu predlaga, za
               bolnice, šole, vrtce, ceste in javne zavode. Desetina tega denarja. Potem bodo te
               državne ceste še slabše. In tukaj je ključni problem, v pogoju za zagotavljanje
               varnega prometa. To so ceste. In mi smo že opozorili na to, da bi morala država
               drugače razmišljati. Ne o tem, da uvaja nove represivne metode, da zvišuje kazni, da
               ukinja preventivni svet za vzgojo in izobraževanje v cestnem prometu, da v bistvu
               uvaja nova vozniška dovoljenja, ki ne bodo v ničemer pripomogla k temu, da bo varnost
               na cestah večja in s tem tudi smrtnost manjša.</p>
               <p>Glede kamionistov. Spoštovanja vreden poklic je to, da ne bomo narobe razumljeni. Z
               eno nogo v grobu, vedno kot pravijo, so te osebe. In vendarle, poglejte, ta država za
               to vrsto prometa ni naredila ničesar. Če bi šli po vzoru Avstrije, bi uvajali oprtne
               vlake, usmerili bi težji tranzitni tovor na železnice, bi subvencionirali prevoze v
               tranzitu tudi s strani prevoznikov in s tem zmanjševali tudi udeležbo kamionov na
               avtocestah, na državnih cestah. Obvezno pa bi morali razbremeniti države ceste. To so
               poante, na katere mi želimo opozarjati. Težji tranzitni tovor moramo preusmeriti na
               železnice v večini primerov in pa tudi na avtoceste. To se ne dogaja, mestna jedra so
               preobremenjena. In tukaj je ključni problem za nesreče, ki se dogajajo v prometu. Da
               ne bomo v Slovenski nacionalni stranki narobe razumljeni, še enkrat poudarjam, proti
               temu poklicu mi nimamo nič. Spoštovanja vreden poklic je. In ni to vodilo, če zopet
               uvajamo po dveh letih nove subvencije samo zato, da ne bo Vlada imela pritiska na
               prometno ministrstvo s strani kamionistov, nove ugodnosti, novo zmanjševanje kazni.
               Ti problemi bodo ostali. Ceste bodo še vedno take, kot so, luknjaste, v štajerskem
               koncu bo še vedno v obremenjen mejni prehod z vzhodom Evrope. Tam že kar hiše pokajo
               po šivih. To ste lahko že videli in slišali, pa nobenega to nič ne briga. Mi danes
               govorimo, da bomo povečali varnost z uvedbo novih vozniških dovoljenj in zvišanjem
               kazni. Lepo vas prosim! To je demagogija.</p>
               <p>Amandma je smiseln, zakon pa brezpredmeten in že kar v bistvu, ne vem, povzroča nove
               probleme. Če bo kot tak kozmetično popravljen, bi jaz rad videl odgovorno osebo. Pa
               danes naj vsaj državni sekretar pove, katera bo ta odgovorna oseba za rezultat, ki bo
               viden čez eno leto. Smrtnost na cesti se nam zvišuje. In dejstvo je, da je vedno več
               udeležencev v prometu, ki imajo vedno slabše pogoje za promet. In tudi te avtoceste,
               ki smo jih naredili, so takšne kot so. Primer trojanskega predora, kjer lahko vidite,
               da v bistvu je omejitev na novem avtocestnem odseku sramotna, 60 kilometrov, 40
               kilometrov, na novem avtocestnem odseku, pa nihče ne odgovarja za to. Tudi to botruje
               k nervozi in tudi to botruje k novemu krvnem davku, ki ga moramo plačevati vsi. Ne
               nenazadnje, spoštovani predstavniki ministrstva in za notranje zadeve in za promet.
               Odgovorite mi prosim, kdaj se boste lotili sistematično urejati pogoje za varen in
               urejen cestni promet. Kdaj boste sprostili v bistvu in dali obvezo težjemu
               tranzitnemu tovoru, da gre na železnice in s tem povečali tudi ekološko varnost v
               Sloveniji, ki je eno samo vodozbirno območje, če pogledamo malo bolj podrobno na
               geografsko sliko? Te odgovore bi želeli slišati, pa vedno znova dobivamo v poslansko
               klop, letos v tem mandatu že dvakrat, brezpredmetne popravke zaradi pritiskov
               določene sredine, ki je vedno tam pri ministru in ga mori s tem, da so kazni
               previsoke, da so tudi neurejene razmere za kamioniste v državi. Jaz se strinjam, da
               je to res. Samo na račun povečevanja nevarnosti za vse ostale državljane in
               udeležence v prometu, takega zakona ne moremo sprejeti. Oprostite, to je demagogija,
               kar mi delamo. In jaz bi rad videl odgovorno osebo, če mi lahko poveste ime in
               priimek danes, ki bo odgovarjala za jutrišnji večji krvni davek. Povejte, kdo bo to?
               Ali bo to gospod minister, ali bo to gospod državni sekretar, kdo bo to? Kdo bo
               odgovoren za jutri en razred in pol mrtvih otrok na slovenskih cestah? Danes jih
               imamo za en razred. In s takimi zadevami boste samo še povečali smrtnost. Zakon je
               primeren le za to, da se ga temeljito prečisti, umakne s procedure. In dajte enkrat
               že razmisliti, kaj delate. Lepo vas prosim!</p>
            </sp>
            <sp who="SDZ4:CukjatiFrance">

               <speaker>PREDSEDNIK FRANCE CUKJATI:</speaker>

               <p>Spoštovani poslanci! Mi ne razpravljamo o zakonu o cestogradnji. Tudi to ni splošna
               razprava o zakonu, ta je že bila. Razpravljamo o 6. členu in o amandmaju, ki se
               glasi: Doda se novi peti odstavek, ki se glasi: <q>"Prav tako se znesek 30 tisoč
               tolarjev nadomesti z zneskom 250 evrov v 16. in 17. odstavku 102. člena."</q> Saj ne
               želimo omejevati razprave, je zelo široka, ampak malo občutka za temo razprave pa
               vendarle imejte, prosim. Gospod Veber, izvolite.</p>
            </sp>
            <sp who="SDZ4:VeberJanko">

               <speaker>JANKO VEBER:</speaker>

               <p>Hvala za besedo. Tudi sam se čakal pravzaprav na možnost, da bom razpravljal o
               posameznih amandmajih, ampak razprava je šla dejansko veliko dlje, kot je to
               običajno. Želim pa samo še enkrat zelo jasno prebrati predstavniku Vlade, ki je
               povedal, da je minister Mate imel prav, ko je govoril o tem, da redarji lahko
               opravljajo nadzor nad prometom. Žal v zakonu piše povsem drugače. V zakonu zelo jasno
               piše: Zaradi zagotavljanja varnega in neoviranega cestnega prometa občinski redarji
               urejajo in nadzirajo promet na cestah subjektov samoupravnih lokalnih skupnosti in
               državnih cestah v naselju. Opravljajo nadzor prometa s samodejnimi merilnimi
               napravami za nadzor prometa, v katerih se prekrški slikovno dokumentirajo. Zelo jasno
               piše, da <q>"redarji urejajo in nadzirajo"</q>. Predstavnika Vlade sem razumel, da naj bi
               redarji nadzirali in potem sporočili policiji: <q>"Ja, ta je pa trikrat prekoračil neko
               hitrost in mu dajte odvzeti vozilo."</q> Če nič drugega, manjka k temu zakonu potem zelo
               jasno tolmačenje: Kaj pomeni urejati in nadzirati? Da ne bo teh dilem. Dokler pa te
               dileme so, mislim, da je prav da na njih opozarjamo, ker ko se pogovarjamo o varnosti
               v cestnem prometu, dilem ne sme biti glede pristojnosti. Dejstvo pa je, da v zakonu,
               ponavljam še enkrat, zelo jasno piše, da je urejanje in nadziranje prometa na
               lokalnih in državnih cestah v naselju pristojnost redarjev, pristojnost občin. In to
               je besedilo zakona. Kakršnokoli drugačno tolmačenje se mi zdi, da je resnično odklon
               od pravne države.</p>
               <p>Hvala.</p>
            </sp>
            <sp who="SDZ4:CukjatiFrance">

               <speaker>PREDSEDNIK FRANCE CUKJATI:</speaker>

               <p>Hvala.</p>
               <p>Čeprav ne zaslužite besede hvala, ker niste nič povedali o amandmaju, ki pretvarja 30
               tisoč tolarjev oziroma nadomešča z 250 evri.</p>
               <p>Gospod Mikolič, izvolite.</p>
            </sp>
            <sp who="SDZ4:MikoličMartin">

               <speaker>MARTIN MIKOLIČ:</speaker>

               <p>Hvala za besedo.</p>
               <p>Moram povedati, da jaz upam, da se zdaj ni kriterij glede razprave spremenil, ker
               drugače se niti ne bi javil k besedi. Glede na to, da je predhodniku predsedujoči
               dovolil, da je imel tudi en del splošne razprave. Pa spoštovani predsedujoči, saj bom
               čisto kratek.</p>
               <p>Sem mnenja, glede na to, da so nekateri predhodniki poslanci, predvsem tisti, ki so
               tudi župani, izpostavili resno problematiko, ki se ne tiče samo tega zakona, ampak
               prav gotovo tudi drugih, sem mnenja, da določenim zadevam bi bilo potrebno
               prisluhniti. Rad bi povedal to, da, vsaj jaz sem takšnega mnenja, da je dobro, da je
               bila splošna razprava glede tega zakona, na kateri smo tako poslanci koalicije kot
               opozicije razpravljali tudi v določenih segmentih tega zakona dokaj kritično,
               opozorili na določene zadeve, ki bi jih bilo smiselno še nekako popraviti ali
               korigirati do druge obravnave oziroma do razprave danes v Državnem zboru. Nekako
               ugotavljam, da je zakon v skoraj enaki vsebini, kot je bil takrat. Tako da imam tudi
               sam določene pomisleke glede višine kazni, glede sorazmernosti med kaznimi. To pa
               predvsem napeljuje ta 6. člen oziroma amandma k temu 6. členu. Zakaj sem omenjal
               prejšnje razpravljavce? Ker moram povedati, da prav gotovo ti, ki razpravljajo o teh
               problemih zadevo dokaj dobro poznajo. Tisti, ki smo župani v lokalnih skupnostih,
               poznamo, s kakšnim težavami se ukvarjamo, ravno zaradi tega, ker so nekateri zakoni
               bili sprejeti dobronamerno, z mogoče v tistem trenutku rešitvami, ki so nekako
               kazale, da bodo dobre, ampak v praksi se velikokrat zgodi, da je to potem popolnoma
               drugače. Pa bom zaključil s tem, da moram povedati, da nisem najbolj zadovoljen s
               predlaganimi rešitvami tega zakona.</p>
            </sp>
            <sp who="SDZ4:CukjatiFrance">

               <speaker>PREDSEDNIK FRANCE CUKJATI:</speaker>

               <p>Hvala. Ker sem opazil še roke, odpiram ponovno možnost prijave. Gospod Gulič,
               izvolite.</p>
            </sp>
            <sp who="SDZ4:GuličAleš">

               <speaker>ALEŠ GULIČ:</speaker>

               <p>Spoštovani predsedujoči, cenjene kolegice in kolegi! Jaz bom podprl ta amandma k 6.
               členu, ker se mi zdi, da je pa res pravo sprenevedanje to, da so tisti začetniki, ki
               opravljajo javni prevoz mileje kaznovani kot sicerjšnji vozniki. No, to je pa v
               bistvu v nasprotju z osnovnim namenom tega zakona oziroma vsakega zakona, ki ima v
               sebi tudi kazni. Kazni so za to, da omejujejo različne izpade posameznikov, ki so
               udeleženi v kakršnemkoli procesu. Tukaj imamo zakon o prometu in če je dvig kazni bil
               argument za to, da se bo varnost prometa zvečala v Sloveniji recimo da tudi delno
               lahko na to pristanemo, seveda ne moremo pa pristati na to, da so kazni potem nek
               kvazi socialni ali ne vem kakšen korektiv. Zaradi tega bomo ta amandma podprli. Hvala
               lepa.</p>
            </sp>
            <sp who="SDZ4:CukjatiFrance">

               <speaker>PREDSEDNIK FRANCE CUKJATI:</speaker>

               <p>Hvala. Gospod Zagorac.</p>
            </sp>
            <sp who="SDZ4:ZagoracBoštjan">

               <speaker>BOŠTJAN ZAGORAC:</speaker>

               <p>Hvala za besedo, spoštovani gospod predsednik. V zasledovanju amandmaja, kot ga
               predlaga Poslanska skupina Zares, bi rad še enkrat poudaril, nič kolikokrat je bilo
               povedano, da moramo slediti, nekemu sorazmerju med prekrškom, ki je bil storjen, in
               med človekom, ki je storil prekršek. Bili so omenjeni razni divjaki na cestah,
               profesionalni vozniki, navadni vozniki, in med morebitnimi posledicami, čeprav to je
               zelo težko. Morebitne posledice ali najhujše posledice se lahko zgodijo vsakemu od
               nas danes, ko bo šel v menzo, pa bog ne daj, da bi se to zgodilo. Ampak, mi
               profesionalnim voznikom oziroma vi v tej vladi, še enkrat poudarjam, namenjate kazen
               120 evrov, če naredijo napake v 15 odstavkih 102. člena. Vzemite v roke, če govorimo
               o sorazmerju kazni, 103. člen. In če preberete tretji odstavek, ki govori o tem, kaj
               je med vožnjo s kolesom prepovedano. Kazen namreč je enaka, za 4 evre je razlike.
               Nekdo, ki vozi kolo, bo plačal enako kot šofer avtobusa v primeru, če izpusti iz rok
               krmilo kolesa, če dvigne noge s pedal, če vozi, vleče ali potiska druga vozila, če
               prevaža predmete, ki ovirajo kolesarja med vožnjo. To so neumnosti. Ne mi reči, da
               ima kolesar, moja stara mama gre vsako soboto na tržnico s kolesom, pa se čez lužo
               pelje z dvignjenimi nogami, odstopi s pedal, da ne bi bila pošpricana, enako
               odgovornost, kot pa jo ima voznik avtobusa, ki prevaža otroke. Bodimo resni, lepo vas
               prosim!</p>
               <p>Kar pa se tiče same varnosti v cestnem prometu, pri varnosti o cestnem prometu nisem
               nikjer zasledil prepovedi prehitevanja dveh tovornih vozil na avtocesti. Pa bom
               karikiral avtocesto med Mariborom in Ljubljano. Nek tovornjak začne prehitevati v
               Slovenski Bistrici in ne prehiti do Slovenskih Konjic. Da ne govorim o tem, kako
               naglo spelje, da bi prehitel drug tovornjak. O tem v tem zakonu ni besede.</p>
               <p>Poglejmo še enkrat, kateri so največji povzročitelji prometnih nesreč s smrtnim
               izidom v naši državi. Na prvem mestu se je pojavila hitrost. Hitrost smo omejili, je
               omejena vedno. Ali ni bolj smiselno, da če že dvigujemo kazni in če že razmišljamo o
               tem, da višina kazni vpliva na to, kako bo nekdo vozil v svojem avtomobilu, jaz sam v
               to ne verjamem. Jaz v to ne verjamem, da bi bila kazen bistveno bistveno, drugačna.
               Mogoče ne finančna, mogoče kakšna druga. Slišali smo primer, pa je bil zelo banalen,
               naj gre človek, ki to naredi, na patalogijo delat javna dela. Naj vidi, kaj bi lahko
               povzročil. Se vam ne zdi to, bom rekel, če že želite z višino in z drastično kaznijo
               spremeniti razmišljanje posameznega človeka, en tak ukrep, ki bi k temu pripomogel,
               ko bi on to videl.</p>
               <p>Če gremo naprej, pa se bom skušal držati 6. člena zakona. Enako velja za
               profesionalne voznike. Profesionalne voznike smatram kot ljudi, ki opravljajo svoje
               delo. Pri svojem delu marsikdaj ljudje tudi grešimo, čeprav ne smemo. Določili smo
               jim stopnjo alkohola 0,0, določili smo jim kazni, tako za delodajalce, kot za
               tistega, ki izvaja promet, čeprav smo njemu v tem trenutku samo kazen prepisali, ne
               dvignili, kljub temu, da dvig kazni po vašem prepričanju ne bi vplival na zmanjšanje
               prometnih nesreč. Po drugi strani mu pa vzamemo vsa vozniška dovoljenja, če v
               privatnem življenju ali pa v času trajanja njegovega dopusta, do katerega ima
               pravico, vzamemo vsa vozniška dovoljenja, če krši zakon, ko ni na službeni dolžnosti.
               Karikiral bom, poenostavil. Profesionalni voznik, ki pride z vožnje domov, dobi
               ponavadi plačano svoje delo, se pelje z mopedom, kamorkoli pač se pelje, naredi
               prometni prekršek, za katerega je zagrožena kazen odvzem vozniškega dovoljenja, se mu
               odvzame dovoljenjeza vse kategorije. A to je pa pravično od teh ljudi? O tem pa niste
               razmišljali. Ta zakon ste enostavno spesnili, podlegli pritiskom, ko gre za
               opravljanje profesionalne funkcije in ga vrgli k nam v obravnavo, danes pa bomo na
               podlagi žrtev, žalostnih žrtev prometnih nesreč vsi tukaj ta zakon skušali
               zagovarjati.</p>
            </sp>
            <sp who="SDZ4:CukjatiFrance">

               <speaker>PREDSEDNIK FRANCE CUKJATI:</speaker>

               <p>Hvala. Gospa Pečanova.</p>
            </sp>
            <sp who="SDZ4:PečanBreda">

               <speaker>BREDA PEČAN:</speaker>

               <p>Mimogrede samo to, da od devetih naprej se je dogajalo to, zaradi česar ste okarali
               mojega kolega Janka Vebra. Mislim, da ni bilo korektno, gospod predsednik.</p>
               <p>Bi pa povedala v zvezi z amandmajem k 6. členu še nekaj. Če bi bili sprejeti
               amandmaji, ki so približno isto logiko sledili kot ta amandma že tudi v obravnavi na
               delovnem telesu, potem ne bi bilo toliko razprave, ki se je širila potem v nemogoče
               vode. Zakaj to govorim? Ker je recimo kolega Aurelio Juri dal amandma k 32. členu, ki
               ni bil sprejet, pa je enako tematiko obdeloval. Isto je bilo s 30. členu. Pri 31.
               členu ni bil nihče od predlagateljev sedanjih amandmajev toliko dosleden, da bi nihče
               od predlagateljev sedanjih amandmajev toliko dosleden, da bi ravno tako šel in
               popravljal v bistvu to neizenačenost zlasti avtoprevozniških podjetij, zlasti
               podjetij, delodajalcev torej, ki imajo skozi cel zakon neprestano popuste. Tukaj je
               padla, bom rekla, padla diskusija na voznika, ki je o vseh zadevi pravzaprav najmanj
               kriv, zaradi tega, ker vozniki kršijo, govorim o poklicnih voznikih, največkrat
               kršijo predpise - ne govorim o alkoholiziranosti, sploh ne omenjam tega - govorim o
               tempu vožnje, o hitrostih, o kršitvah, ki se nanašajo tudi na prevažane subjekte, bom
               rekla. Torej delodajalci imajo pa izrazit popust. In tukaj mislim, da ima ta zakon
               največjo hibo, in da je<gap n="..."/> <gap n="..."/><stage xml:id="Redna-36-2008-02-27.stage8">/Izklop mikrofona./</stage><gap n="..."/></p>
            </sp>
            <sp who="SDZ4:CukjatiFrance">

               <speaker>PREDSEDNIK FRANCE CUKJATI:</speaker>

               <p>Hvala. Želi še kdo? <stage xml:id="Redna-36-2008-02-27.stage9">(Ne.)</stage> Potem prehajamo na 34. člen in razpravo, v razpravo dajem
               amandma poslanskih skupin SDS, NSi, SLS in DeSUS k temu členu. Želi kdo razpravljati?
               <stage xml:id="Redna-36-2008-02-27.stage10">(Ne.)</stage> Prehajamo na 99. člen in v razpravo dajem amandma Poslanske skupine Zares k
               temu členu. Želi kdo razpravljati? Gospod Posedel. Še kdo drug? Več rok je, zato
               odpiram prijavo. Gospod Posedel, izvolite.</p>
            </sp>
            <sp who="SDZ4:PosedelAlojz">

               <speaker>ALOJZ POSEDEL:</speaker>

               <p>Hvala za besedo, gospod predsednik.</p>
               <p>Torej, v Poslanski skupini Zares smo vložili amandma k 99. členu, ker se nam dozdeva,
               da je v zakonu velika nevarnost, da bo pri realizaciji tega člena prihajalo do
               nekaterih nerazumnih dejanj kot na primer izhaja lahko iz tega člena, da v primeru,
               da nekdo, se pravi 250 evrov in kazenske točke je predpisana že kazen za primer
               prekoračitve hitrosti v naselju nad 10 do vključno 20 kilometrov na uro, kar bi
               pomenilo praktično, da če bi trikratni prekršek vožnje čez naselje s hitrostjo 61
               kilometrov imel za posledico zaseg avtomobila. To se nam zdi, da je ta kazen v
               nesorazmerju z nekaterimi drugimi predlaganimi višinami kazni in zato predlagamo, da
               se ta člen spremeni v predlagani obliki.</p>
            </sp>
            <sp who="SDZ4:CukjatiFrance">

               <speaker>PREDSEDNIK FRANCE CUKJATI:</speaker>

               <p>Hvala. Gospod Horvat.</p>
            </sp>
            <sp who="SDZ4:HorvatJožef">

               <speaker>JOŽEF HORVAT:</speaker>

               <p>Hvala, gospod predsednik. Jaz bi kolege iz Poslanske skupine Zares vprašal, ker ko
               berem njihov amandma k 99. členu vidim, da se amandma sklicuje v četrti vrstici tudi
               na deseti odstavek 40. člena. In jaz enostavno desetega odstavka 40. člena, torej
               tega besedila ne vidim v 99. členu. Sicer pa, če sem pri besedi, gospod predsednik,
               mi smo mnenja, da so v dopolnjenem predlogu zakona zajete vse najhujše kršitve, bi pa
               želel povedati še to, da se ne moremo strinjati s črtanjem dela besedila tretjega
               odstavka, saj bi to posledično lahko pomenilo, da bi se za hujše kršitve iz prvega
               odstavka štelo izključno kršitve, za katere je predpisan ukrep prepovedi vožnje.
               Hvala lepa.</p>
            </sp>
            <sp who="SDZ4:CukjatiFrance">

               <speaker>PREDSEDNIK FRANCE CUKJATI:</speaker>

               <p>Hvala. Opažam samo gospod Posedel želi. Izvolite.</p>
            </sp>
            <sp who="SDZ4:PosedelAlojz">

               <speaker>ALOJZ POSEDEL:</speaker>

               <p>No, mogoče samo kratek odgovor. Ostalih členov je dovolj, tudi če tistega 40. ne
               najdete, je dovolj argumentov, da bi to popravili. Predvsem pa upam, da bo gospod
               predsednik dovolil, da je možnost z amandmaji popravljati ta nesorazmerja, ki so v
               zakonu navedena težko in ta primer, ki sem ga navedel, da lahko pride do trikratne
               prekoračitve 61 kilometrov na uro skozi naselje ob omejitvi 50, celo do odvzema
               motornega vozila, ena izmed nelogičnosti oziroma verjetno slabo premišljenih kazni in
               da je čas, ko je bil namenjen za razpravo, tako v splošni razpravi in pa predvsem na
               Odboru za promet, ponavljam, bila želja, ki je bila izražena in pa na žalost
               preglasovana na odboru, da bi z javno predstavitvijo mnenj lahko zelo natančno
               opredelili vse tiste primere, ki se nam bodo v praksi pokazali kot neživljenjski in
               ki bodo v, sicer zelo dobrem namenu tega zakona, da se poboljša varnost v cestnem
               prometu, prinesli pa v dejanski izvedbi in sprovajanju tega zakona do bistveno novih
               in pa verjetno tudi socialno vprašljivih primerov in pa problemov, ki se bodo
               pojavljali pri samem izvajanju. Tako da jaz predlagam, da vsaj to poskušamo urediti.
               Za vse ostalo je pa žal prepozno.</p>
            </sp>
            <sp who="SDZ4:CukjatiFrance">

               <speaker>PREDSEDNIK FRANCE CUKJATI:</speaker>

               <p>Hvala. Še kdo? Ne. Potem prehajamo na 106. člen. V razpravo dajem amandma poslanske
               skupine SD ter amandma poslanskih skupin SDS, NSi, SLS in DeSUS k temu členu. Želi
               kdo razpravljati? Ne. Potem zaključujem razpravo. O amandmajih bomo v skladu s
               časovnim potekom seje zbora odločali danes v okviru glasovanj, pol ure po prekinjeni
               10. točki dnevnega reda oziroma najkasneje ob 21.20. S tem prekinjam to točko
               dnevnega reda.</p>
               <p>Prehajamo na <title>6. TOČKO DNEVNEGA REDA - TO JE NA DRUGO OBRAVNAVO PREDLOGA ZAKONA O
                  TRGOVINI</title>. Predlog zakona je v obravnavo zboru predložila Vlada Republike
               Slovenije. Sprašujem prisotne, ali počakamo, da se nam pridruži? Ne. Potem
               nadaljujemo in sicer najprej s predstavnikom Odbora za gospodarstvo, ki je kot
               matično delovno telo obravnaval predlog zakona. Besedo dajem podpredsedniku. Ga tudi
               ni. Oziroma izvolite. Besedo dajem gospodu Kontiču v imenu poslanskih skupin.
               Izvolite, imate besedo.</p>
            </sp>
            <sp who="SDZ4:KontičBojan">

               <speaker>BOJAN KONTIČ:</speaker>

               <p>Hvala lepa, gospod predsednik. Spoštovane kolegice in kolegi.</p>
               <p>Ob pomanjkanju tistih, ki bi morali predstaviti vsebino tega zakona, je morda že
               prav, da povem, zakaj pri tem zakonu gre. Predvsem v tistem delu, v katerem
               ocenjujemo v Poslanski skupini Socialnih demokratov, da je ta zakon vredno podpreti.
               Če se spomnimo dveh mesecev nazaj, smo obravnavali predlog zakona o trgovini in
               takrat se je zgodba skorajda ustavila ob obravnavi zakona v tistem delu, ki je urejal
               minimalne oziroma ki je določal višino izobrazbe, ki je potrebna za opravljanje teh
               storitev. Ker je takrat bilo iz tega zakona to nekako izvzeto, smo zahtevali zavezo
               ministra za gospodarstvo, da bo v prihodnjih mesecih pripravil predlog, ki bo to
               pomanjkljivost iz zakona odpravil. Kot lahko ugotovimo je v tem zakonu zdaj to
               urejeno in to poslanke in poslance Socialnih demokratov tudi vodi pri odločitvi, da
               ta zakon, ta predlog zakona o trgovini tudi podpremo. Hvala lepa.</p>
            </sp>
            <sp who="SDZ4:CukjatiFrance">

               <speaker>PREDSEDNIK FRANCE CUKJATI:</speaker>

               <p>Hvala. Gospod Martin Mikolič bo predstavil stališče Poslanske skupine Nove Slovenije.
               Prosim.</p>
            </sp>
            <sp who="SDZ4:MikoličMartin">

               <speaker>MARTIN MIKOLIČ:</speaker>

               <p>Hvala za besedo. Lepo pozdravljeni. Spoštovane poslanke in poslanci!</p>
               <p>V Poslanski skupini Nove Slovenije nismo nasprotovali oziroma smo se strinjali z
               vsebino novega zakona o trgovinah že tudi na zadnji obravnavi. Moram povedati, da
               podpiramo predlog ministrstva za gospodarstvo v tem zakonu, da se odpravijo
               administrativne ovire, ki so bile nekako možne glede na obstoječi zakon. Podpiramo
               tudi možnost dodatnih dejavnosti v trgovinah, vsekakor pa smatramo, da je tudi ta
               rešitev, ki je bila nekako v zadovoljstvo tako koalicijskih kot opozicijskih
               poslancev rešena sedaj, glede deregulacije poklicev, da je tudi primerna.</p>
               <p>Moram pa povedati, da v Poslanski skupini Nove Slovenije zakona o trgovini ne bomo
               podprli, zaradi tega, ne ta zakon tudi v prihodnje nobene novele, če ne bo v zakon
               vnesena vsebina, ki je bila izražena s strani državljank in državljanov, izražena na
               referendumu, ki se je glasil oziroma bil izglasovan, da so trgovine ob nedeljah
               zaprte. Naj omenim, da smo v Novi Sloveniji predvsem razočarani zaradi tega, ker so
               nas dobesedno trije, štirje veletrgovci, ki dobesedno vladajo, celoten slovenski trg
               preveslali in na osnovi tega lahko ugotavljamo zaradi vseh dogodkov v zadnjem času,
               ko govorimo o enormnem povišanju cen hrane, o kartelnih dogovarjanjih, da bi bilo
               smiselno, da smo tem veletrgovcem že takrat malo postrigli peruti, da si ne bi
               domišljali, da so vsemogoči in ta priložnost je zamujena.</p>
               <p>Naj zaključim s tem, tako kot sem že povedal, da mi v poslanski skupini ravno zaradi
               nespoštovanja referendumske volje zakona o trgovini ne bomo podprli. Hvala.</p>
            </sp>
            <sp who="SDZ4:CukjatiFrance">

               <speaker>PREDSEDNIK FRANCE CUKJATI:</speaker>

               <p>Hvala. Gospod Kristijan Janc bo predstavil stališče Poslanske skupine Slovenske
               ljudske stranke.</p>
            </sp>
            <sp who="SDZ4:JancKristijan">

               <speaker>KRISTIJAN JANC:</speaker>

               <p>Hvala lepa, gospod predsednik. Spoštovane kolegice in kolegi!</p>
               <p>Namen zakona je predvsem predlagati v izvršite pogojev poslovanja vseh gospodarskih
               subjektov, ki ponujajo potrošnikom blago, v odpravi obveznosti vodenja evidenc in
               povečanja konkurenčnosti trgovcev, zadovoljevanje potreb potrošnika v smeri dodatne
               ponudbe. Bistvena sprememba novega zakona v primerjavi z dosedanjim in veljavnim je
               ureditev minimalnih izobrazbenih pogojev za opravljanje trgovinske dejavnosti. V
               predlaganem zakonu je dana zgolj podlaga, sama konkretnejša izvedba pa je prepuščena
               podzakonskim aktom oziroma samemu pravilniku. Cilj zakona, ki je pred nami mora biti
               in predvsem urediti ustrezno zaščito potrošnikov, zaposlenih in okolja, hkrati pa
               mora slediti tudi razvoju trgovinske dejavnosti.</p>
               <p>Največ polemik spodbuja ravno najbolj bistvena sprememba v tem zakonu v primerjavi z
               zadnjim zakonom, to je sprememba minimalnih pogojev za opravljanje trgovinske
               dejavnosti, o katerem je tudi tekla beseda v prejšnjem predlaganem zakonu in poleg
               tehničnih pogojev tudi minimalna stopnja izobrazbe za tipična delovna mesta oziroma
               dela v trgovini. Z vidika zagotavljanja kakovosti ponudbe in konkretnega opravljanja
               poklica v odnosu do potrošnika in z vidika zagotavljanja večje ponudbe in s tem
               zagotavljanje večje konkurenčnosti s ciljem zagotoviti večjo izbiro kvalitetnih
               izdelkov ob seveda tudi sprejemljivi in razumni ceni. Zakon zato prinaša nekatere
               olajšave, ki bodo omogočale izenačitev pogojev, vprašanje pa je ali bo to pomenilo
               tudi odpiranje novih trgovin in ali bo pomenilo boljšo ponudbo, predvsem pa večje
               dobičke v trgovini.</p>
               <p>Mi verjamemo, da je ta zakon neka kompromisna rešitev in po našem prepričanju
               pozitivna podlaga, da ga končno tudi nekako uskladimo v Državnem zboru in ga dobi
               tudi trgovska dejavnost, predvsem pa uporabniki, potrošniki kot neko dodano vrednost.
               Odgovornost za posledice zakona smo prepustili pristojnemu ministru in je od njega
               tudi odvisno ali bo z uveljavitvijo novega zakona res omogočena večja konkurenčnost
               trgovine, kar bi si seveda mi želeli. Verjamemo, da so z velikimi centri današnjega
               časa mnoge manjše trgovine v Sloveniji izgubile obstoj, s tem tudi priložnost
               starejšim občanom, predvsem pa podeželju, kjer so se te trgovine zaprle s
               koncentracijo velikih trgovskih mrež in hiš v Sloveniji. Pričakujemo, da bodo v
               podzakonskih aktih določeni minimalni tehnični in drugi pogoji, ki bodo zagotavljali
               v prvi vrsti varnost potrošnika in okolja, kakovost ponudbe, hkrati pa omogočili
               konkurenčnost in s tem tudi, upamo, nižje cene izdelkov v naših trgovinah. Slovenska
               ljudska stranka bo zakon podprla. Hvala.</p>
            </sp>
            <sp who="SDZ4:CukjatiFrance">

               <speaker>PREDSEDNIK FRANCE CUKJATI:</speaker>

               <p>Hvala. Gospod Vili Rezman bo predstavil stališče Poslanske skupine Demokratične
               stranke upokojencev. Prosim.</p>
            </sp>
            <sp who="SDZ4:RezmanVili">

               <speaker>VILI REZMAN:</speaker>

               <p>Hvala, gospod predsednik.</p>
               <p>Naj povem, da je bila naša poslanska skupina ves čas aktivna pri sprejemanju in
               pogostem spreminjanju tega zakona in je pri tem zagovarjala velik del tistih
               principov, ki jih je tudi Vlada oziroma pristojno ministrstvo, tako kar zadeva
               prepoved omejitve nedeljskega dela in dela ob praznikih, kar zadeva večjo svobodno
               iniciativo, dodatno ponudbo v trgovinah, tudi deregulacijo, vendar v omejenem smislu.
               Ta zakon se je, če smemo nekoliko ironizirati, tolikokrat spreminjal v zadnjih letih
               in zadnjem obdobju, da ima kar nekaj smisla, če omenimo še Oscarja Wildea in modo, za
               katero je Wilde rekel, da je nekaj tako slabega, da je treba to vsakega pol leta
               menjati. Tudi mi smo se tako obnašali v zvezi s tem zakonom, da mu ves čas nismo dali
               miru.</p>
               <p>Po zadnji zavrnitvi tega zakona je minister, pristojen za to področje, pripravil nov
               predlog, ki je pravzaprav skorajda identičen prejšnjim predlogom, upošteval pa je
               proteste številnih poslank in poslancev ter posamičnih poslanskih skupin v zvezi z
               deregulacijo poklicev. Torej, edina bistvena sprememba, ki jo je vredno omeniti, je
               ta, da se, razen tehničnih pogojev, v zakonu določajo tudi drugi pogoji. In pri tem
               imamo v mislih predvsem izobrazbene standarde oziroma najnižjo potrebno stopnjo
               izobrazbe za opravljanje ne poklica trgovca, kot podjetnika, ampak poklica prodajalke
               oziroma prodajalca.</p>
               <p>Ministrstvo je ves čas sicer zagovarjalo tezo o popolni deregulaciji, češ da je to
               edino evropsko. Govorilo je o tem, kako je siceršnje reguliranje zgolj
               administrativna ovira, kako da ni nobenega problema, da ne bi delodajalci
               usposabljali svojih zaposlenih, in kako da to ne bo nič vplivalo na višino plače, če
               bo dovoljena ta popolna sproščenost, kar deregulacijo poklicev zadeva. Številni smo
               bili zoper to. Tudi v Poslanski skupini DeSUS, ne samo pri tem zakonu, tudi pri
               prejšnjih zakonih, Zakon o gostinstvu, recimo, je eden izmed takih, smo nasprotovali
               temu, da lahko kdorkoli opravlja poklic in da za to ni treba pridobiti nobene
               formalne izobrazbe.</p>
               <p>Sedaj se to spreminja, spreminja pa se seveda na ta način, da je ključen pri tem
               vendarle predlog ministra, ki bo izoblikoval pravilnik, znotraj katerega se bo
               določilo kakšna je tista minimalna potrebna izobrazba za opravljanje tega poklica. Tu
               gre za stvar zaupanja, pričakujemo pa, da bo tako, kot je minister napovedoval, pri
               tem sodeloval z vsemi socialnimi partnerji, trgovinsko zbornico in s sindikatom
               trgovskih delavcev, za katere je to ključnega pomena. Domnevamo, da bodo našli skupni
               jezik, čeprav se pojavlja nek dvom v zvezi s predlogom, ki je bil na matičnem
               delovnem telesu že predstavljen, namreč, da bi razen formalne izobrazbe omogočali
               tudi znanje skozi delovne izkušnje, kar je predlagala trgovinska zbornica in čemur
               sindikati takrat niso nasprotovali. Sprejeli smo celo sklep o tem, da naj se do te
               seje Državnega zbora skušajo uskladiti. Žal. Te uskladitve ni bilo, torej amandmaja,
               ki bi to podrobneje odločalo nimamo na mizi in je to prepuščeno pogajanjem pri
               pripravi pravilnika.</p>
               <p>V Poslanski skupini DeSUS bomo ta predlog zakona, kakršnega je ministrstvo predlagalo
               podprli, zato, ker ocenjujemo, da tiste pozitivne plati zakona, kakršen je bil prej
               zavrnjen ohranja. Dodatno pa upošteva zahteve sindikatov in posamičnih poslanskih
               skupin o tem, da je treba uvesti tudi minimalne standarde v zvezi z izobrazbo in
               opravljanjem poklica prodajalke oziroma prodajalca.</p>
            </sp>
            <sp who="SDZ4:CukjatiFrance">

               <speaker>PREDSEDNIK FRANCE CUKJATI:</speaker>

               <p>Hvala.</p>
               <p>Gospod Srečko Prijatelj, bo predstavil stališče Poslanske skupine Slovenske
               nacionalne stranke.</p>
               <p>Prosim.</p>
            </sp>
            <sp who="SDZ4:PrijateljSrečko">

               <speaker>SREČKO PRIJATELJ:</speaker>

               <p>Hvala lepa, spoštovani predsednik.</p>
               <p>Zakon o trgovini je bil, kot tak tudi predmet obravnave na Državnem zboru, in smo ga
               že sprejemali v prejšnjem letu in dejstvo je, da je bil popravek na nek način nujen.
               Popolna deregulacija poklica bi pomenila tudi diskriminacijo poklica trgovec in
               zaradi tega pozdravljamo namero Vlade, da bistveno spreminja novelo tega zakona v
               primerjavi z do sedaj veljavnim, in predpisuje minimalni izobrazbeni pogoj za
               opravljanje dejavnosti v trgovini.</p>
               <p>V predlogu zakona je bila dana zgolj podlaga in pravilnik naj bi urejal dejansko bolj
               podrobne zahteve. Sporno je to, da smo v bistvu dali vsa pooblastila ministru, da sam
               sestavi ta pravilnik. Po mnenju Slovenske nacionalne stranke je to lahko: vsaka vlada
               - nove zahteve in vsaka vlada - nove pogoje. Kdo pa je minister, da lahko predpisuje
               pogoje za opravljanje dela v nekem poklicu? Minister je zgolj oseba, ki je zadolžena
               za to, da zagotavlja zakonitost vseh poslov znotraj ministrstva in zagotavlja interes
               državljanov in na nek način tudi blaginjo. Ni pa oseba, ki bi lahko imela taka
               pooblastila. Zato je s tega stališča mogoče sporno, da smo ministru pa vendar dali
               taka pooblastila. Danes bodo veljavna ena pravila, drugič druga.</p>
               <p>Zdaj imamo minimalno predpisano stopnjo izobrazbe in prav je tako, kajti vemo, da je
               bilo v prejšnjem zakonu to narejeno po domače, čez prst, v smislu tega, saj za
               trgovca je pa vsak dober in ker trgovcev nimamo, bomo dovolili, da to dela vsak. Ni
               res. Seveda, res je, da trgovcev nimamo, ampak za to niso krivi posamezniki, ki se za
               to ne odločajo, ampak so krivi delodajalci, ker dajejo tako nizke osebne dohodke tem
               ljudem, ki vemo, da so izpostavljeni z osebno odgovornostjo. In danes biti trgovec,
               pomeni tudi to, da moraš določene artikle poznati, ker si tudi v smislu svetovanja
               pred strankami, svetuješ, podajaš določena mnenja in na nek način tudi preprečuješ -
               stranke se lahko tudi v postopku, ko mislijo, da so zavedene, pritožijo nad tem, kar
               jim je bilo povedano, ko so nekaj kupovale.</p>
               <p>Torej, v Slovenski nacionalni stranki menimo, da je privilegij trgovskih tajkunov, če
               jih lahko tako imenujem, prevelik in da se tu kujejo veliki dobički tudi na račun
               delavcev. Niso sporni, veste, delovni časi oziroma odprtje, zaprtje trgovin, do kdaj
               bodo delavci morali biti, ali bodo ob nedeljah, ali bodo ob sobotah, to sploh ni
               sporno, če je primerna nagrada, če je primerna plača, če je plačana tudi odsotnost od
               družine, če je plačan tudi nedeljski dodatek, če je plačan tudi nočni dodatek in
               nadurno delo, tako kot je treba. Vendar pa vemo, da je na tem področju tudi naša
               delovna inšpekcija zatajila in da se trgovke in trgovce mnogokrat na zelo podel in
               nizkoten način izkorišča. Bojim se, da bo ob tem aktu, ki ga bo imelo ministrstvo
               pravico pripraviti, tega izkoriščanja še več. Ker trgovska zbornica je kar močan
               lobi, kot videno ob prejšnjem zakonu, tudi prevozniki; tudi oni verjetno pritiskajo
               na ministra z vso energijo in silo, da bo verjetno ta ali pa kak drug minister kmalu
               predmet različnih interesov.</p>
               <p>Skratka, sam ocenjujem, da je ta zakon primeren tudi za socialne partnerje, kar je
               bilo pokazano tudi v diskusiji na matičnem delovnem telesu, in je v razpravi dosegel
               širok konsenz. Seveda je pomanjkljiv, na marsikaj bodo opozorili tudi amandmaji,
               vendar bomo v Slovenski nacionalni stranki ta zakon podprli in upamo, da bodo tudi
               nekateri predlogi amandmajev s strani opozicije podprti. Hvala lepa.</p>
            </sp>
            <sp who="SDZ4:CukjatiFrance">

               <speaker>PREDSEDNIK FRANCE CUKJATI:</speaker>

               <p>Hvala. Gospa Barbara Žgajner Tavš bo predstavila stališče Poslanske skupine
               nepovezanih poslancev. Prosim.</p>
            </sp>
            <sp who="SDZ4:ŽgajnerTavšBarbara">

               <speaker>BARBARA ŽGAJNER TAVŠ:</speaker>

               <p>Hvala lepa za besedo. Spoštovane kolegice, spoštovani kolegi.</p>
               <p>Jaz moram reči, da sem resnično vesela, da je uspel priti na sejo tudi minister za
               gospodarstvo. Zakaj? Zato ker je predsednik te Vlade, predsednik Janez Janša za
               visoko inflacijo in slab socialni položaj, ki je posledica dviga cen podražitve
               življenja, našel krivca. In ta krivec je, ali pa so trgovci. Domači trgovci, torej
               lastniki kapitala. Jaz imam, tudi če mi ne verjamete, besede črno na belem, besede
               predsednika Vlade, Janeza Janše, izrečene 4. septembra leta 2007. Krivdo za inflacijo
               predsednik, med drugim pripisuje podražitvam trgovcev.</p>
               <p>Danes pa vnovič sprejemamo zakon, katerega je pripravil njegov minister, minister za
               gospodarstvo in katerega poglavitni cilj je, pa bom prebrala, kar je zapisano v
               obrazložitvi zakona: Povečati konkurenčnost trgovca v smislu zadovoljevanja potreb in
               želja potrošnikov. Tudi v smeri dodatne ponudbe, kot je priprava hrane, peka kruha in
               peciva in tako dalje. Poglejte, ista Vlada išče odgovornost za 6,4% letno inflacijo,
               za dvig cen v trgovcih. Ta ista Vlada, ki pride pred parlament z zakonom, ki ščiti
               lastnike kapitala, trgovce. Torej tiste, ki so krivi za inflacijo v naši državi. Jaz
               se sprašujem, kje je in kakšen je namen Vlade Janeza Janše, spoštovane kolegice in
               kolegi.</p>
               <p>Nekaj se, roko na srce, ne poklapa v celotni zgodbi. Rekla sem, da je tudi ta zakon
               pisan na kožo lastnikom kapitala, trgovcem. Petnajst členov ima zakon. Ampak med temi
               petnajstimi členi ne najdem niti enega člena, ali pa če hočete, niti enega
               konkretnega stavka, ki bi v okviru zakona o trgovini zaščitil delavce. Tega člena,
               tega stavka v tem zakonu ni. Bistvena sprememba naj bi bila v minimalnih izobrazbenih
               pogojih za opravljanje trgovinske dejavnosti. Ampak v predlogu zakona je dana zgolj
               podlaga, ki narekuje nek podzakonski akt, ki ga določi resorni minister. Torej ta
               minister, ki je pripravil zakon, ki je pisan izključno za lastnike kapitala, trgovce.
               Zakaj se minimalni izobrazbeni pogoji - to so tisti pogoji, ki so bili sporni že pri
               prejšnjem zakonu, prejšnjem vladnem zakonu, ki je padel zaradi izglasovanega veta -
               zakaj se ti minimalni izobrazbeni pogoji preprosto ne vpišejo v zakon? Zakaj moramo
               čakati na nek podzakonski akt človeka, ministra, ki ima zelo jasno smer v okviru
               zakonske ureditve te vsebine ali pa tega področja. Ali bo v podzakonskem aktu
               minimalni izobrazbeni pogoj za tipična trgovska dela, srednješolska oziroma
               osnovnošolska, se opravičujem, osnovnošolska izobrazba. Ne vem. Ali bom dobila danes
               odgovor na to, glede na to, da je rok 15 dni po sprejetju tega zakona, ko zakon pride
               uveljavljen. Takrat mora biti pripravljen že podzakonski akt.</p>
               <p>8. člen tega zakona govori tudi o obratovalnem času inšpekcij. Trgovec določi
               obratovalni čas prodajalne v skladu s svojo poslovno odločitvijo in ob upoštevanju
               potreb potrošnikov. Pa vas zopet sprašujem, kje je tukaj interes ali pa zaščita
               delavca. Po eni strani poslušamo, da se moramo umakniti od potrošniško usmerjene
               družbe, ker je potrošništvo zlo. To nam govori predsednik te Vlade, njegov človek,
               njegov minister pride z zakonom, ki govori jasno o tem, da se bodo upoštevali
               interesi in želja trgovcev, tudi pri postavitvi obratovalnega časa, ne delavcev.
               Tistih delavcev, ki delajo za 400 ali še manj evrov neto mesečne plače.</p>
               <p>Spoštovane kolegice in kolegi! Takega zakona, ki je tako nejasen, tako nezaščitniški,
               in ki pušča zelo odprta vrata tistim podzakonskim aktom, v Poslanski skupini
               nepovezanih poslancev Lipa ne bomo podprli.</p>
            </sp>
            <sp who="SDZ4:CukjatiFrance">

               <speaker>PREDSEDNIK FRANCE CUKJATI:</speaker>

               <p>Hvala. Gospod Stane Pajk bo predstavil stališče Poslanske skupine Slovenske
               demokratske stranke. Prosim.</p>
            </sp>
            <sp who="SDZ4:PajkStane">

               <speaker>STANE PAJK:</speaker>

               <p>Spoštovani prisotni!</p>
               <p>O tem zakonu smo že dosti govorili. V predhodni verziji tega zakona je bilo v bistvu
               vse enako predlagano kot v tej, vendar je bil izglasovan veto v Državnem svetu, tako
               da imamo sedaj novo verzijo, ki daje neko spremembo. Ta sprememba pa je, da minister
               predpiše poklice, ki so tipični v trgovini. Seveda ti poklici bodo usklajeni s
               trgovsko zbornico in sindikati, ker le na tak način mislim, da je prav, da se to
               uskladi in tako je tudi obljubljeno, da se bodo ti poklici uskladili in se potem
               predpisali. Slišali smo že dosti zavajanja in poudaril bi nekaj, da je zakon dober,
               in da res ni zapisano, zaščita delavca v tem zakonu. Ampak to ni ta področni zakon,
               ki obravnava zaščito delavca, ampak to ureja delovno pravna zakonodaja. Tako da,
               Poslanska skupina Slovenske demokratske stranke bo omenjeni zakon podprla, v bistvu
               pa se ne spreminja od prehodne verzije, razen v tem kot sem že povedal. Hvala.</p>
            </sp>
            <sp who="SDZ4:CukjatiFrance">

               <speaker>PREDSEDNIK FRANCE CUKJATI:</speaker>

               <p>Hvala. Končali smo s predstavitvijo stališč poslanskih skupin. Ker k dopolnjenemu
               predlogu zakona ni bilo vloženih amandmajev, zaključujem drugo obravnavo predloga
               zakona.</p>
               <p>Gospod Slavinec, vas ni bilo v dvorani, zato tudi<gap n="..."/> Sprašujem prisotne, ali lahko
               dovolimo tudi gospodu Slavincu. Je kdo proti? Ni. Gospod Slavinec, izvolite imate 5
               minut.</p>
            </sp>
            <sp who="SDZ4:SlavinecMitja">

               <speaker>DR. MITJA SLAVINEC:</speaker>

               <p>Hvala lepa kolegicam in kolegom za to dovoljenje, čeprav me je gospod predsednik
               spregledal. Res nisem sedel na svojem sedežu, bil pa sem v dvorani, kar sem tudi
               argumentiral s tem, da sem točno vedel, kakšen je bil potek predstavitve poslanskih
               skupin.</p>
               <p>No, kakorkoli že, v Poslanskem klubu LDS seveda pozdravljamo, da v novem predlogu
               zakona o trgovini več ni deregulacije poklicev trgovca, zaradi katerega je tudi prvi
               zakon v bistvu padel, eden izmed tistih najpomembnejših razlogov. Ob tem, ko v novem
               predlogu zakona več ni popolne deregulacije poklicev, ampak se zagotavlja minimalna
               raven izobrazbe, se po eni strani zagotavlja višji nivo, ustrezen nivo v trgovinah,
               po drugi strani pa seveda tudi odpravljamo negativno konkurenčnost, torej negativno
               selekcijo, ki bi s popolno deregulacijo prav gotovo se zgodila. Torej, v kolikor ne
               bi bilo nobenega pogoja glede ravni izobrazbe bi delodajalci lahko zaposlovali še
               trgovce s še nižjo ravnjo izobrazbe in to bi še znižalo njihove prejemke, kar bi
               seveda bistveno poslabšalo njihovo položaj.</p>
               <p>Naslednja stvar je izenačitev pogojev poslovanja, kar seveda tudi v Poslanskem klubu
               LDS podpiramo. To so izenačitev pogojev poslovanja vseh gospodarskih subjektov, ki
               ponujajo potrošniško blago, potem odprava obveznosti vodenja evidenc v trgovini in pa
               tudi podpiramo to, da se v trgovinah poveča konkurenčnost v smislu zadovoljevanja
               potreb in želja potrošnikov, tudi v smeri dodatne ponudbe in ne nazadnje priprave
               hrane, peke kruha, peciva, ponudbe kave, sokov in podobno, kar se seveda lahko v
               trgovini zaužije. In tukaj je sedaj zagotovljeno načelo enakosti, kar v prejšnjem
               predlogu tudi ni bilo, ker bi moral vsak gospodarski subjekt, ki ponuja blago
               potrošnikom, poslovati po različnih pogojih, različni davčni stopnji in v tem
               predlogu zakona je sedaj to odpravljeno.</p>
               <p>Zaradi vsega tega, predvsem pa zaradi tega, da je odpravljena deregulacija poklicev
               in da je sedaj predlagana tista racionalna rešitev, ko se zahteva minimalna raven, se
               pa ne predpisuje konkreten poklic, kajti vidimo, da dostikrat tudi to, kot je veljalo
               do sedaj ni bilo življenjsko v Poslanskem klubu LDS, zakon o trgovini podpiramo.</p>
               <p>Hvala lepa.</p>
            </sp>
            <sp who="SDZ4:CukjatiFrance">

               <speaker>PREDSEDNIK FRANCE CUKJATI:</speaker>

               <p>Hvala.</p>
               <p>Ker ob začetku točke ni bilo gospoda ministra, pa so bila tudi nekatera vprašanja
               njemu zastavljena, prav tako sprašujem prisotne: Ali mu lahko dovolimo 5 minut
               obrazložitve, kot v imenu predlagateljev?</p>
               <p>Ker nihče ne nasprotuje, izvolite gospod minister. Velikodušno vam Državni zbor daje
               <gap n="..."/><stage xml:id="Redna-36-2008-02-27.stage11">/Smeh./</stage><gap n="..."/></p>
            </sp>
            <sp who="SDZ4:VizjakAndrej">

               <speaker>MAG. ANDREJ VIZJAK:</speaker>

               <p>Jaz sem vesel, da je danes Državni zbor zelo učinkovit in da je predhodno točko
               zaključil skoraj dve uri pred tem, kot je sprva predvideval. Jaz svoj urnik planiram
               tako približno plus, minus eno uro, ampak vidim, da bi moral plus, minus dve uri.
               Torej, spoštovani predsednik. Moja točka bi morala biti na vrsti, če bi bilo tako,
               kot ste napovedali, približno ob dveh, je bila pa ob 12-ih in to je razlog, zakaj sem
               nekoliko zamudil.</p>
               <p>Zakon o trgovini je sodoben, enostaven zakon. Odgovarja na vsa vprašanja in to je
               zakon o trgovini. To ni Zakon o zaščiti potrošnikov, to ni Zakon o delovnih
               razmerjih, in po moji oceni bi bilo pravno zelo nekonsistentno, če bi v vsakem
               področnem zakonu urejali vsa ta vprašanja posebej. Torej, da bi se v zakonu o
               trgovini dotikali tudi elementov pravne zaščite, pravnega varstva delavcev, ker to
               sodi v eno drugo zakonodajo. To je seveda odgovor gospe Žgajner Tavš, češ da pogreša
               te določbe.</p>
               <p>Res je, zakon o trgovini je napisan zato, da omogoča razvoj trgovske dejavnosti,
               konkurenčnost trgovske dejavnosti v Republiki Sloveniji in nadgrajuje obstoječo,
               nekoliko zastarelo zakonodajo. Želimo si namreč trgovce in trgovske skupine po meri
               potrošnika, po meri evropske prakse. Kajti, od tega bodo na koncu imeli seveda nekaj
               tudi potrošniki in zaposleni. Nikakor ne moremo tega zakona povezovati tudi z
               razpravo o inflaciji in tudi razpravo o tem, kdo nosi prispevek pri zadnjih
               podražitvah oziroma pri podražitvah zlasti hrane. Verjamem, da ste si poslanci
               večkrat prebrali tudi članek oziroma izredno prepričljive podatke, ki govorijo o tem,
               koliko so se v Sloveniji za trgovske mreže in tudi sicer podražile vhodne cene za
               surovino. Torej, od pridelovalcev in koliko so potem seveda tudi na koncu dvignili
               maloprodajne cene. In, če primerjamo to z evropskim povprečjem, lahko vidimo, da so v
               Sloveniji približno enako porasle cene s strani dobaviteljev in da so v Sloveniji
               bistveno bolj kot v Evropi porasle maloprodajne cene. Iz tega je tudi jasen sklep,
               kdo se je kaj odrezal pri zadnjih podražitvah. In to so podatki, če jim ne verjamemo,
               potem lahko tako prostodušno obsojamo kar počez, kar je bilo značilno za enega izmed
               nastopov.</p>
               <p>Tudi moram biti zelo jasen, imam pred seboj poročilo iz delovnega telesa in nastop
               poslanke Žgajner Tavš, ki je povedala, da je zakon slab, da bi bilo treba to drugače,
               bolje, pri čemer pa poslanska skupina ni vložila niti enega samega predloga. Niti
               enega samega, torej konkretnega pomisleka zoper ta tekst in ne morem se izogniti
               oceni, da gre za neko politično, splošno diskvalifikacijo, ki nima nobene konkretne
               vsebine in nekega dobronamernega cilja.</p>
               <p>Še enkrat, jaz sem vesel, spoštovane poslanke in poslanci, da je tako dopolnjen tekst
               z ključnimi zahtevami, ki so prišli iz poslanskih vrst po določitvi neke določene
               minimalne stopnje izobrazbe za tipične trgovske poklice, ta kompromis, ki bo dosegel
               podporo in verjamem, da bo ta zakon pomembno nadgradil kakovost trgovske storitve v
               Republiki Sloveniji, da bo to pozitivno prispevalo tudi potrošnikom in tudi
               zaposlenim v trgovini. Hvala.</p>
            </sp>
            <sp who="SDZ4:CukjatiFrance">

               <speaker>PREDSEDNIK FRANCE CUKJATI:</speaker>

               <p>Hvala. Sedaj pa res zaključimo drugo obravnavo predloga zakona. V skladu s 139.
               členom Poslovnika zbora bomo glasovanje o dopolnjenem predlogu zakona opravili danes
               v okviru glasovanj, pol ure po prekinjeni 10. točki dnevnega reda. S tem prekinjam to
               točko dnevnega reda.</p>
               <p>Prehajamo na <title>7. TOČKO DNEVNEGA REDA - TO JE NA DRUGO OBRAVNAVO PREDLOGA ZAKONA O
                  UDELEŽBI DELAVCEV PRI DOBIČKU.</title> Predlog zakona je v obravnavo zboru predložila
               Vlada Republike Slovenije. Besedo dajem predstavniku Vlade za dopolnilno obrazložitev
               predloga zakona. Gospod mag. Andrej Vizjak, izvolite imate besedo.</p>
            </sp>
            <sp who="SDZ4:VizjakAndrej">

               <speaker>MAG. ANDREJ VIZJAK:</speaker>

               <p>Hvala lepa, spoštovani predsednik. Spoštovane poslanke in poslanci.</p>
               <p>Po oceni Ministrstva za gospodarstvo in Vlade so nedvoumno tudi delavci upravičeni do
               dela dobička, saj so ga soustvarili in tudi takšna rešitev omogoča višjo
               produktivnost, višjo motiviranost in tudi posledično dolgoročno višjo donosnost
               družb. Zato je taka rešitev v korist tako delavcem kot tudi njihovim lastnikom in
               delodajalcem. Na Ministrstvu za gospodarstvo so se rešitve, te obljube, ki je že
               predvolilna obljuba in je zapisana v okviru ekonomskih oziroma gospodarskih in
               socialnih reform za povečanje blaginje Slovenije, da se bomo lotili tega vprašanja
               tako, da bomo prišli na koncu tudi do rešitve, ne na populističen način, ki ne vodi k
               rešitvi. In prav danes lahko beremo komentarje nekaterih poslanskih skupin, da so oni
               za obvezno članstvo. Vendar, spoštovane poslanke in poslanci, temu odločno
               nasprotujejo eni izmed socialnih partnerjev in te rešitve ne bi bilo, ker jaz se ne
               upam priti v parlament z rešitvijo, ki ni usklajena med socialnimi partnerji in ki ni
               doživela soglasja na ekonomsko-socialnem svetu. Mi smo pripravili takšno rešitev in
               zato tudi ta rešitev temelji na kompromisu, trojnem kompromisu med Vlado, med
               predstavniki delavcev in med predstavniki delavcev in med predstavniki delodajalcev.
               Torej, zakon se bo uporabljal za vse kapitalske družbe, delniške družbe, d.o.o.-je,
               evropske delniške družbe, komanditne družbe in podobno. Določa dve shemi udeležbe pri
               dobičku denarno in delniško, pri čemer se delniška shema lahko uporablja samo za
               javne delniške družbe, kajti problem določitve pravične, poštene cene je pri nejavnih
               delniških družbah in pri d.o.o.-jih lahko problem in odpira več vprašanj kot jih
               zapira. Udeležba pri dobičku je prostovoljna, tako za delavce kot za družbo. Ker je
               družba tista, ki sama ali na pobudo delavcev odloča o uvedbi sheme, jih predlog
               zakona spodbuja s sistemom davčnih olajšav, to je zelo pomembno poudariti. Načela so
               še načela enakosti in neprenosljivosti in skrbnosti. Družba lahko delavcem izplača
               največ 20% dobička posameznega poslovnega leta, govorimo o čistem dobičku in ne več
               kot 10% letnega bruto zneska plač, to so limiti in ne več kot 5000 evrov posamičnemu
               delavcu.</p>
               <p>Zelo pomembno je, da se s sistemom davčnih olajšav za delavce in delodajalce, za
               oboje, pravzaprav uvaja in aplicira tisti magnet, tista spodbuda, da do dogovora
               sploh pride. Olajšave so različne glede na dobo in na čas, kolikor pride do sklenitve
               dogovora in izplačila, če je to eno leto ali več, je davčna olajšava 70%, tako za
               delavce kot za delodajalce, če pa je obdobje izplačila več kot tri leta, pa je davčna
               olajšava 100%. Torej, po denarni shemi je udeležba na dobičku obdavčena kot dohodek
               iz delovnega razmerja, torej to pomeni, da so obračunani in tudi olajšava velja za
               prispevke za socialno varnost, v primeru delniške sheme pa se obdavčitev odloži do
               odprodaje delnic oziroma se pri tej shemi uporablja obdavčitev, ki velja za dobiček
               iz kapitala. In tu je tudi ključna razlika.</p>
               <p>Skratka, s sistemom davčnih olajšav je izpostavljeno zelo spodbudno okolje, da do
               tega pride in vsi skupaj si želimo, da bi bilo po uveljavitvi tega zelo pomembnega
               zakona tudi čim več praks. In vesel sem napovedi nekaterih pomembnih gospodarskih
               subjektov, da samo čakajo na uveljavitev in dejansko uresničitev tega zakona.</p>
            </sp>
            <sp who="SDZ4:CukjatiFrance">

               <speaker>PREDSEDNIK FRANCE CUKJATI:</speaker>

               <p>Hvala. Predlog zakona je obravnaval Odbor za gospodarstvo kot matično delovno telo.
               Besedo dajem podpredsedniku odbora, gospodu Viliju Rezmanu, za predstavitev poročila
               odbora. Prosim.</p>
            </sp>
            <sp who="SDZ4:RezmanVili">

               <speaker>VILI REZMAN:</speaker>

               <p>Gospod predsednik, hvala lepa. Odbor za gospodarstvo je bil določen kot matično
               delovno telo za predlagani zakon, in sicer za zadnjo verzijo, ki jo je pripravila
               naša Vlada.</p>
               <p>Treba je povedati, da je bila večina ugotovitev soglasnih, da je bila naklonjenost
               sprejetju zakona velika. Da je bilo v procesu nastajanja vključenih zelo veliko
               subjektov in da so se ti subjekti vključevali tudi v proceduro, ki smo jo opravili v
               našem parlamentu. Udeleženci v procesu so bili poleg predlagatelja tudi poslanke in
               poslanci, bili so predstavniki različnih sindikatov, predstavniki Združenja
               delodajalcev in svetov delavcev iz Slovenije, Zakonodajno-pravne službe. Bili smo
               soočeni tudi s kar precej gradiva, tako tistega, ki je obstajalo že prej, ker to ni
               bil prvi poskus tovrstnega sprejemanja zakona, kot z novimi gradivi, ki so jih
               ponovno pripravili, poleg Vlade Zakonodajno-pravna služba, Državni svet, ki se je
               naklonjeno izrazil v zvezi s tem zakonom, pa tudi nekateri predlogi s strani
               Gospodarske zbornice, sindikatov in Združenja svetov delavcev so prišli v
               obravnavo.</p>
               <p>Predlaganih je bilo 8 amandmajev k tekstu s strani koalicijskih poslanskih skupin.
               Bilo je predlaganih tudi nekaj predlogov za razpravo in sprejemanje v obliki
               amandmajev s strani Združenja svetov delavcev. V razpravi se je pokazalo, da so
               dobili naklonjenost vsi amandmaji, ki so jih predlagale koalicijske poslanske
               skupine. Upoštevanih je bila večina pripomb in mnenj Zakonodajno-pravne službe, niso
               pa bili osvojeni predlogi svetov delavcev.</p>
               <p>Vsi, ki so sodelovali v tem procesu, so zakon podprli. Vsi so podprli tudi način
               priprave tega zakona in relativno dobro sodelovanje med partnerji in ugotavljali, da
               je to za vse sprejemljiv kompromis. Bilo je - že v ministrovi predstavitvi smo lahko
               to opazili - tudi nekaj pomislekov. In sicer, zlasti pomislekov v zvezi s
               prostovoljnostjo, pomislekov ali vprašanj v zvezi z ustreznostjo določb, da so vsi v
               tem procesu pridobivanja deleža dobička enaki, tako tisti, ki so menedžerji, kot
               tisti, ki so zaposleni kot delavci. Izpostavljen je bil problem zavarovanja pravic v
               primeru stečaja posamične firme. In bilo je izpostavljeno tudi vprašanje, ki se je
               kasneje uredilo, v zvezi z neto in bruto dobičkom, na katerem se participira. Bilo je
               omenjeno tudi, da je v zakonodaji bolj kot tisti delavec, ki je zaposlen v odvisnih
               družbah upoštevan delavec, ki je zaposlen v holdingu in nekaj vprašanj je bilo tudi v
               zvezi z maksimalnimi zneski, do katerih se lahko participira in v zvezi z vprašanji
               ali morebiti ne bo zaradi tega prišlo do zmanjšanja nekaterih drugih prihodkov
               oziroma dohodkov, ki jih delavci imajo, kakršna je trinajsta plača, božičnica in
               druge nagrade, pri katerih lahko sedaj participirajo. Prav je, da povemo, da je bilo
               nekaj različnih razmišljanj s strani Gospodarske zbornice in sindikatov, da pa smo
               vendarle prišli do kompromisa, ki smo ga kasneje vsi podpirali. Predlagatelj zakona
               se je tudi zavedal, da je pač to zakon, ki bo sedaj šele stopil v veljavo in začel
               pridobivati prve izkušnje, zato je opozoril, da ima vlada oziroma ministrstvo namen
               tekoče spremljati dogajanje, izvajati neke vrste monitoring in pripravljati potrebne
               spremembe, če bo tako kazalo. Odbor je nato sprejel vse amandmaje, sprejel je predlog
               dopolnjenega zakona in ga predlaga Državnemu zboru v obravnavo in sprejem.</p>
            </sp>
            <sp who="SDZ4:CukjatiFrance">

               <speaker>PREDSEDNIK FRANCE CUKJATI:</speaker>

               <p>Hvala. Sledi predstavitev stališč poslanskih skupin. Dr. Mitja Slavinec bo predstavil
               stališče Poslanske skupine Liberalne demokracije Slovenije.</p>
            </sp>
            <sp who="SDZ4:SlavinecMitja">

               <speaker>DR. MITJA SLAVINEC:</speaker>

               <p>Hvala lepa za besedo. Lep pozdrav vsem prisotnim še enkrat!</p>
               <p>V Poslanskem klubu LDS podpiramo predlog zakona o udeležbi delavcev pri dobičku in
               ocenjujemo, da bo ta zakon prispeval k pozitivnim učinkom za višjo ravnjo
               produktivnosti in donosnosti. Če bodo zaposleni hkrati tudi solastniki podjetij, kjer
               delajo, bodo seveda s toliko večjim interesom, upajmo tudi z zadovoljstvom in
               posledično učinkom delali.</p>
               <p>Hkrati pa ugotavljamo, da je predlagatelj v zakon vključil zgolj dve shemi. In že na
               odboru smo predlagali naj razmisli ali morda ne bi vključil še kakšnih drugih,
               recimo, obvezniške sheme, prav tako bi lahko, kot so ponekod drugod vključeni oziroma
               možni tudi opcijski delniški programi, bili dodatno vključeni, tako da to ostaja
               vladi kot razmislek za naslednjo spremembo v kolikor jo bo še imela v mislih.</p>
               <p>Prav tako pa tudi ocenjujemo, da ni ustrezna davčna olajšava. Predlagali smo in za
               tem še zmeraj stojimo, da bi morale davčne olajšave za delniške sheme biti višje kot
               davčne olajšave za denarne sheme. Saj, v primeru, ko gre za delniške sheme sredstva
               ostajajo v podjetju, prispevajo k razširjeni reprodukciji tega podjetja in na ta
               način tudi povečujejo gospodarsko moč podjetja in države v celoti. Zaradi tega tudi
               to ocenjujemo, da bi bila boljša rešitev, v kolikor bi bile davčne olajšave za
               delniško shemo ugodnejše, višje, kot davčne olajšave za denarno shemo. Prav tako bi
               na ta način tudi bistveno pripomogli k zavedanju pomena delavskega delništva v
               Sloveniji. Da gre za prostovoljno odločitev, to v Poslanskem klubu LDS nikoli nismo
               problematizirali in podpiramo tudi zdaj. Ocenjujemo pa, da je nepotrebna in hkrati
               tudi preveč birokratska opredelitev v 21. in 22. členu, ki govori o registraciji
               pogodbe na Ministrstvu za gospodarstvo.</p>
               <p>Kajti, predpostavimo, da so pogodbene stranke vsi delavci v nekem podjetju, potem bo
               Ministrstvo za gospodarstvo moralo v registru teh pogodb voditi seznam vseh
               zaposlenih. Prav tako bo moralo podjetje ministrstvo obveščati o vseh nastalih
               spremembah, ministrstvo pa izdajati ustrezne sklepe. Verjetno v tem trenutku ni
               najbolj na mestu primer. Ampak bodimo optimistični in predpostavimo, da bo Mura v
               prihodnosti iz dobička vsem svojim 4 tisoč delavkam in delavcem dala del delnic.
               Potem je to za ministrstvo prav gotovo lep primer, ki potrjuje, predstavlja ogromno
               enega birokratskega dela. Prav tako potem seveda z vsemi spremembami, vsemi 4 tisoč
               možnimi potencialnimi spremembami in izdajami odločb.</p>
               <p>V Poslanskem klubu LDS upamo, da bo zaživela udeležba delavcev pri dobičkih in še
               enkrat predlagamo, da se razmisli o možnih dodatnih shemah. Zakon pa bomo
               podprli.</p>
               <p>Hvala lepa.</p>
            </sp>
            <sp who="SDZ4:CukjatiFrance">

               <speaker>PREDSEDNIK FRANCE CUKJATI:</speaker>

               <p>Hvala.</p>
               <p>Gospod Martin Mikolič bo predstavil stališče Poslanske skupine Nove Slovenije.</p>
               <p>Prosim.</p>
            </sp>
            <sp who="SDZ4:MikoličMartin">

               <speaker>MARTIN MIKOLIČ:</speaker>

               <p>Lep pozdrav! Spoštovani predsednik, minister s sodelavci! Spoštovane kolegice in
               kolegi!</p>
               <p>V Poslanski skupini Nove Slovenije podpiramo rešitve, ki jih prinaša novi Zakon o
               udeležbi delavcev pri dobičku. Glede na to, da je predmetna materija bila pri nas
               aktualna že kar nekaj let in da večina evropskih držav to zakonodajo že izvaja, smo
               zadovoljni, da je vlada prišla z ustreznimi rešitvami v Državni zbor.</p>
               <p>Zakaj smo v naši poslanski skupini zadovoljni? V Novi Sloveniji želimo, da imajo od
               ustvarjenega dobička nekaj tudi tisti, ki neposredno ustvarjajo, proizvajajo,
               izvajajo storitve in tako dalje, in so prav gotovo tudi zaslužni za dobro poslovanje
               gospodarskih družb. Glede na to, da so pri nas plače precej nižje kot v marsikateri
               evropski državi, pa je še zatečeno stanje toliko bolj žalostno, da si velike dobičke,
               ki si v marsikaterih družbah na Slovenskem ustvarjajo, delijo samo nekateri. V mislih
               imamo predvsem upravo in nadzorne svete. V Poslanski skupini Nove Slovenije smo
               prepričani, da bo zakon z ustrezno delitvijo izboljšal tudi socialni položaj
               delavcev, jih na nek način stimuliral ter krepil njihovo pripadnost družbi. Po drugi
               strani pa bo uveljavljal davčne ugodnosti, ki jih je pripravljena priznati država in
               bodo pozitivno vplivale na poslovanje in nenazadnje na sam dvig konkurenčnosti, ki je
               v današnjem času pomemben dejavnik za reguliranje cen, kvalitete in
               produktivnosti.</p>
               <p>Ni odveč, če lahko poudarimo, vsaj takšno je naše mnenje da sodi Slovenija med
               države, ki so nagrajevanje delavcev nekoliko zanemarjale. Sicer pa je znano, da so
               tako Evropska unija kot Združene države Amerike nagrajevalnim shemam naklonjene,
               kajti od njih nimajo koristi le delavci, ampak tudi delodajalci in nenazadnje tudi
               država.</p>
               <p>Tako daleč podobnega zakona v zadnjih letih ni pripravila nobena Vlada. Zato lahko
               predlagatelju samo čestitamo. Če bo zakon čim prej zaživel v praksi, bo lahko
               predlagan zakon štel tudi kot eden od ukrepov za izboljšanje socialne varnosti ljudi
               v naši državi. Rešitve v zakonu so pripravljene na podlagi uravnoteženja interesov
               predstavnikov delodajalcev in delojemalcev.</p>
               <p>V Poslanski skupini Nove Slovenije menimo, da je potrebno sprejeti ustrezna pravila,
               ki bodo urejala to področje in omogočala možnost vsem delavcem pri rezultatu
               poslovanja. Pomembno se nam zdi, da zakon temelji na načelu prostovoljnosti. Tako za
               delavce kot za delodajalce je zavezujoč, ko se o tem sklene dogovor oziroma podpiše
               pogodba.</p>
               <p>Torej, lahko rečemo, da bo izbira o pozitivnih učinkih prepuščena družbam, ki bodo
               lahko tudi na ta način presojale o višji produktivnosti, razvoju in rasti
               gospodarskega subjekta.</p>
               <p>Če povzamem predlog zakona, ki določa možnost izbire med dvema vrstama shemama
               udeležbe, in sicer med delniško in denarno, morajo biti po našem mnenju tako za
               delodajalce kot za delojemalce dovolj zanimive, da jih bodo sprejeli in jih ustrezno
               in korektno tudi izvajali. Družba bo tako lahko delavcem izplačala največ 20% dobička
               posameznega poslovnega leta in ne več kot 10% letnega bruto zneska plač ter ne več
               kot 5000 evrov na posameznika.</p>
               <p>Ključen del predloga zakona vidimo tudi v davčnih olajšavah, ki so vezane na davek od
               dohodkov pravnih oseb, dohodnino in prispevke za socialno varnost. Pri davku od
               dohodku pravnih oseb bo v primeru izplačila po enem letu olajšav v obliki zmanjšanja
               davčne osnove predvidena v višini 70% dobička, ki se bo lahko izplačala delavcem. V
               primeru izplačila po treh letih pa bo ta olajšava 100%. Za zaposlenega bo to
               pomenilo, da se, če je dohodek iz denarne sheme izplačan po preteku enega leta od dne
               pridobitve pravice do pripadajočega zneska dobička, 70% tega dobička ne všteva v
               davčno osnovo. Prispevki za socialno varnost pa se vplačajo samo v višini 30%. Ti
               prispevki pa ne gredo v eno od treh blagajn, temveč na individualen račun
               pokojninskega zavarovanja zaposlenega.</p>
               <p>Edino, o čemer smo bili pri tem predlogu zakona skeptični, je vključitev v delitev
               dobička med zaposlene tudi člane uprav, ki imajo tako ali tako že določene finančne
               privilegije. Zato sedaj pozdravljamo odločitev, ki jo prinaša vloženi amandma k 6.
               členu, da se za delavca upravičenca ne bo štel član poslovodstva, prokurist in
               izvršni direktor, kot jih opredeljuje zakon, ki ureja gospodarske.</p>
               <p>Iz vseh navedenih razlogov bomo predlagani zakon v Poslanski skupini Nove Slovenije
               podprli. Hvala.</p>
            </sp>
            <sp who="SDZ4:CukjatiFrance">

               <speaker>PREDSEDNIK FRANCE CUKJATI:</speaker>

               <p>Hvala. Gospod Kristijan Janc bo predstavil stališče Poslanske skupine SLS.</p>
            </sp>
            <sp who="SDZ4:JancKristijan">

               <speaker>KRISTIJAN JANC:</speaker>

               <p>Hvala lepa, gospod predsednik. Gospod minister s sodelavci, kolegice in kolegi! V
               Poslanski skupini Slovenske ljudske stranke se pridružujemo vsem tistim, ki z velikim
               zadovoljstvom pozdravljajo in podpirajo sprejem omenjenega zakona. Seveda ne moremo
               mimo vprašanja, ki se nam zastavlja, in sicer, kje so bili vsi tisti podporniki tega
               zakona takrat, ko so imeli v rokah tudi moč in bi takšne rešitve že zdavnaj lahko
               uveljavili, pa očitno te volje ni bilo dovolj. Ampak pustimo na stran prestižna
               vprašanja. Posvetimo se raje vsebini.</p>
               <p>Veljavna zakonodaja že sicer dovoljuje finančno participacijo delavcev pri dobičku
               družb, ki pa žal ni spodbudna za delavca niti za delodajalca.</p>
               <p>Pred nami je torej sistemski zakon, ki ureja udeležbo delavcev pri dobičku družb.
               Ustvarja tak pravni okvir, ki bo deloval spodbudno, tako za družbe kot za delavce, in
               hkrati spodbudno deloval na povečanje gospodarske rasti. Zakon predvideva različne
               oblike udeležbe delavcev pri dobičku, in sicer, denarno in delniško, ter zasleduje
               nekaj glavnih načel. Zavedati se moramo, da je ta predlog zakona plod intenzivnih
               usklajevanj med socialnimi partnerji, česar dejansko nihče od njih tudi ne
               zanika.</p>
               <p>Izhajajoč iz tega se moramo zavedati tudi, da so bistvene pomembnejše vsebinske točke
               tega zakona rezultat doseženega konsenza ter usklajevanja med vsemi socialnimi
               partnerji.</p>
               <p>Naj se na kratko dotaknem samo treh najbolj problematiziranih rešitev, ki jih zakon
               predvideva. In sicer, določilo prostovoljnosti, višina udeležbe ter časovnega zamika
               razpolaganja s plačilom udeležbe. Verjamemo, da bi si sindikati želeli več in boljše
               pogoje za udeležbo delavcev, vendar so predložene rešitve plod kompromisa, rezultat
               usklajevanja med partnerji.</p>
               <p>Menimo tudi, da ni razloga, da v Državnem zboru tega predloga zakona ne bi podprli ob
               tako doseženem konsenzu. Najpomembnejši del zakona je tisti, ki bo dejansko ponujene
               možnosti spravil v življenje. Se nam pa zdi del, ki govori o davčnih olajšavah, davku
               od dobička pravnih oseb, torej olajšavah, namenjenih delodajalcem pri dohodnini, ter
               olajšava, ki je namenjena obojim. To so določbe glede prispevkov za pokojninsko in
               invalidsko zavarovanje. Kot smo videli, možnost, ki ni davčna ali kako drugače
               spodbujena, v resničnem življenju nima prave podlage oziroma ne zaživi.</p>
               <p>V Poslanski skupini Slovenske ljudske stranke kljub nekaterim izraženim željam in
               pomislekom ne vidimo razloga, da omenjenega zakona ne bi podprli. Vsekakor gre za
               velik korak naprej. Sploh v obdobju, ko se v Sloveniji koncentrira kapital v rokah
               omejenega števila posameznikov. Konec koncev naj v zgodbi o uspehu del pogače dobijo
               tudi tisti, ki dejansko s svojimi rokami in glavami ustvarjajo in imajo velike
               zasluge za uspešnost družb in pravico do delitve tega dobička, ki ga sami soustvarijo
               skupaj z vodstvom in lastniki družb. Večja motiviranost in zadovoljstvo na delovnem
               mestu pa je zagotovo garant, da bo še večji uspeh v podjetjih, vseh, ki so kakorkoli
               udeleženi in bodo s tem tudi vsi konec koncev zadovoljni. Hvala lepa.</p>
            </sp>
            <sp who="SDZ4:CukjatiFrance">

               <speaker>PREDSEDNIK FRANCE CUKJATI:</speaker>

               <p>Hvala. Gospod Vili Trofenik bo predstavil stališče Poslanske skupine Zares.
               Prosim.</p>
            </sp>
            <sp who="SDZ4:TrofenikVili">

               <speaker>VILI TROFENIK:</speaker>

               <p>Hvala za besedo in lep pozdrav vsem prisotnim! V Poslanski skupini Zares načelno
               podpiramo prizadevanja, da se končno uredi to pomembno področje in s tem seveda
               podpiramo tudi Predlog zakona o udeležbi delavcev pri dobičku. Nenazadnje smo v
               preteklosti že podprli podoben zakon. Ne glede na načelno podporo pa imamo na
               predloženi zakon, ki je predmet današnje obravnave, nekaj vsebinskih pripomb oziroma
               dilem.</p>
               <p>Prvič. Zakon temelji na prostovoljnosti. Podjetje in zaposleni bodo spodbujeni preko
               ugodnih davčnih olajšav, da se odločijo za udeležbo zaposlenih pri dobičku. Ampak
               sama udeležba ni obvezna, kot je to v nekaterih evropskih državah. Na primer v
               Franciji, kjer je to obvezno za vse družbe nad določenim številom zaposlenih.</p>
               <p>Drugič. Obstaja dilema o zaposlenih v holdinških družbah in zaposlenih v odvisnih
               družbah. Zaposleni v holdinških družbah bodo v bistveno boljšem položaju od
               zaposlenih v odvisnih družbah, ki ustvarjajo dodano vrednost. Po našem mnenju bi bilo
               potrebno to ustrezno regulirati.</p>
               <p>Tretjič. Problem uprav, ki naj bi bile dvakrat upravičene do participacije pri
               dobičku glede na 72. člen Zakona o delovnih razmerjih in Zakon o gospodarskih
               družbah, ki določajo pravico uprav pri udeležbi pri dobičku. Tako bi uprava
               sodelovala pri shemi za vse zaposlene in poleg tega bi imela še ločeno shemo, ki ji
               sledi iz prej omenjenih zakonov.</p>
               <p>Ker je bil medtem vložen amandma, ki na nek način rešuje ta problem, bomo v naši
               poslanski skupini podprli vloženi amandma. Zadnja in dejansko največja naša dilema pa
               se nanaša na nevarnost oziroma nezaščitenost dobička zaposlenih, ki so ga zbirali več
               let in bodo v primeru stečaja podjetja ostali praznih rok. Ne glede na povedano, bomo
               v poslanski skupini zakon podprli. Enako pa tudi amandmaje, ki izboljšujejo zakon
               glede oziroma v smeri naših pripomb. Hvala lepa.</p>
            </sp>
            <sp who="SDZ4:CukjatiFrance">

               <speaker>PREDSEDNIK FRANCE CUKJATI:</speaker>

               <p>Hvala. Gospod Vili Rezman bo predstavil stališče Poslanske skupine Demokratične
               stranke upokojencev. Prosim.</p>
            </sp>
            <sp who="SDZ4:RezmanVili">

               <speaker>VILI REZMAN:</speaker>

               <p>Zaposleni so imeli pomemben delež pri nastajanju, pri ustvarjanju dobička. In je
               najbrž edino prav, da se jim tudi z zakonom omogoči in vzpodbuja participacijo pri
               delitvi le tega. Poslanska skupina DeSUS zato izrazito pozitivno ocenjuje predlagani
               zakon in ga bo tudi podprla. Podprla bo tudi amandma, ki je predlagan, kajti ta
               amandma rešuje en problem, ki bi bil pravzaprav nedopusten. Namreč, da bi tisti, ki
               so itak na individualnih pogodbah in ki imajo z njimi zagotovljene določene bonitete,
               bili še enkrat privilegirani in participirali dvakrat. Participirali na kvadrat
               morebiti. To bi bilo seveda diskriminatorno do drugih zaposlenih. Bilo bi napak tudi
               zavoljo tega, ker bi to omogočilo, ker bi bili deležni še posebne bonitete v zvezi z
               neplačevanjem davkov, če ne bi tega prej kot v treh letih izplačali in ker bi bili na
               ta način oproščeni tudi dela siceršnjih prispevkov, ki bi jih morali plačevati. Mi
               bomo ta predlagani amandma podprli.</p>
               <p>Postavlja pa se vprašanje: Kako reagirati v zvezi z drugim potrebnim amandmajem, ki
               ga sedaj ni in ki naj bi popravil strokovno napako iz 6. člena, kjer se enačita
               bilančni in čisti dobiček? Ampak to bo verjetno urejeno tako, da bo s kakšnim
               redakcijskim popravkom to odpravljeno.</p>
               <p>V Poslanski skupini DeSUS tudi sicer podpiramo način sporazumevanja, kakršen je bil
               prisoten ob pripravi tega zakona, in pripravljenosti, da se tekoče spremlja in po
               potrebi izboljša določila, ki bi morebiti pokazala slabosti v njihovem izvajanju.
               Zanimivo je - naše opažanje, najbrž bo tudi kdo drug lahko k temu pritegnil - da je
               zadnji čas cela vrsta predlogov, ki so zelo socialno obarvani v obtoku v
               parlamentarni hiši. Naj omenim: dohodninske olajšave, naj omenim varstveni dodatek,
               naj omenim otroški dodatek, predvidene subvencije dijaške prehrane, predviden
               brezplačni vrtec za drugega in ostale otroke, socialne transfere, ki se pripravljajo,
               udeležbo v dobičku, ker tudi to je v nekem smislu socialni element.</p>
               <p>In vprašanje je: Ali je bilo to pospešeno z inflacijo, ki smo ji priča, ali morebiti
               z letom, v katerem so parlamentarne volitve? Če malo ironiziram, bi smeli reči, da,
               če sta to dva prava vzroka za toliko večjo socialno senzibilnost kot sicer, potem bi
               bilo treba nenehno vzdrževati pri pravi meri tako inflacijo, kot kontinuirano
               preverjanje naše verodostojnosti med volivci. Takrat se pač pokaže, da je
               pripravljenost za socialne transfere in vse ostalo večja.</p>
               <p>Možnosti za participiranje so bile že poprej dane. Vendar so bile dane brez spodbud
               in zato ni bilo pričakovati, da bi bile realizirane. Tudi Evropska unija je bolj ali
               manj priporočala brez slehernih zavez, ki bi silile k temu, da bi to udejanili,
               čeprav sami v mnogih deželah to imajo, imajo že tudi tri poročila v zvezi s tem, kako
               se to izvaja.</p>
            </sp>
            <sp who="SDZ4:CukjatiFrance">

               <speaker>PREDSEDNIK FRANCE CUKJATI:</speaker>

               <p>Oprostite, izklopil se je mikrofon.</p>
            </sp>
            <sp who="SDZ4:RezmanVili">

               <speaker>VILI REZMAN:</speaker>

               <p>Dela. Nekdo ga je zopet priklopil. No, kar zadeva našega naklonjenega stališča naj
               ponovim, da mi podpiramo ta zakon zato, ker prinaša pozitivne rezultate. Upamo, da se
               bo to v praksi tudi implementiralo. In ugotavljamo, da gre za neke koleracije, najbrž
               v zvezi z gospodarsko razvitostjo, z razvitostjo sicerjšnje industrijske demokracije,
               z neko socialno tenkočutnostjo pa tudi verjetno s podjetniško kulturo, ki mora doseči
               nek prag preden se tovrstni zakoni lahko tudi nadejajo ustrezne podpore. Ali bo to v
               praksi tudi tako, bomo videli v naslednjih mesecih, ko bomo to podjetniško kulturo
               zaradi načela prostovoljnosti tudi imeli priložnost preveriti.</p>
            </sp>
            <sp who="SDZ4:CukjatiFrance">

               <speaker>PREDSEDNIK FRANCE CUKJATI:</speaker>

               <p>Hvala. Gospod Srečko Prijatelj bo predstavil stališče Poslanske skupine Slovenske
               nacionalne stranke.</p>
            </sp>
            <sp who="SDZ4:PrijateljSrečko">

               <speaker>SREČKO PRIJATELJ:</speaker>

               <p>Hvala lepa. Spoštovani predsednik! Dokaz, če se hoče sprejeti nekaj usklajenega tudi
               s socialnimi partnerji, je mogoče eden od prvih dokazov ta zakon. Vendar v Slovenski
               nacionalni stranki ocenjujemo, da je najmanj tri leta prepozno, da ga danes
               sprejemamo in tudi na nek način skopo odmerjamo. Preskopo odmerjamo tisto količino
               denarja, ki je ustvarjena kot presežek, kot nova dodana vrednost v prostoru, v
               podjetju. Kajti zgolj 20% delež od enotnega dobička družbe se namenja za delitev.</p>
               <p>V Slovenski nacionalni stranki smo prepričani, da bi bila v bistvu revščina manjša.
               Kar 25% delež je v družbi prisotna oziroma 25% družbe živi od socialnih transferjev
               in socialne pomoči in seveda tudi na robu revščine. To je velik procent. Prepričani
               smo, če bi ta zakon sprejemali prej, da bi v bistvu mogoče ta procent bil manjši. Pa
               vendar vemo, da je to statističen podatek, ki ga zdaj navajam in da je statistika
               točen skupek laži. Lahko rečemo, da je ta procent verjetno še večji.</p>
               <p>In enostavno si želimo, da bi bil ta delež vsaj četrtinski pri delitvi čistega
               dobička, ki bi šel na delavce, pa vendarle bolje nekaj kot nič. Moti nas tudi to, da
               je meja omejena na 10% oziroma 5000 evrov v delitvenem smislu. To je tista vsota, ki
               jo lahko posameznik prejme. Res pa je, da se v bistvu na nek način uvajajo načela
               enakosti, skrbnosti. Vključeni so vsi delavci. In tu je mogoče zopet povzročena nova
               krivica <q>"vsi delavci"</q>. Poglejte zadnji primer, ki kar vpije in kliče k temu, da nekdo
               nekaj reče nanj. Je primer Elana. Gospod Kože bo za tako imenovano dobro delo
               verjetno dobil milijonske zneske v evrih. Menedžerska pravica. Ti ljudje so že danes
               privilegirani v tem kontekstu, da si lahko vzamejo ali zahtevajo od družbe, ki jo
               vodijo, skoraj vse. Sami predpisujejo celo nagrade. In potem, ko ne ostane za razvoj,
               ker vemo, da je pogoj za uspešno podjetje tudi pravilen odnos do razvoja. In kar 80%
               dobička v razvitem svetu se namenja zlasti za razvoj. Ko ti menedžerji poberejo vse
               se lahko sprašujemo, če bo sploh kaj ostalo za deliti, če bo ostalo tisto, kar mi
               rečemo, v bistvu kar v poslovnih bilancah označimo kot čisti dobiček, kot čisto, novo
               dodano vrednost. To me tudi skrbi kot poslanca, da je mogoče samo zgolj prevara, lepa
               obljuba, ki smo jo zapisali na papir. Kasneje pa, ko bodo bilance narejene, ko bodo
               prišla prva 3-mesečna poročila, da bomo v prvem četrtletju leta ugotavljali, da ni
               denarja za delitev. In kdo bo izvisel? Zopet tisti, ki so dobiček ustvarjali. Bojim
               se, da zopet nekoga ne vlečemo za nos.</p>
               <p>Spoštovani minister! Z naše strani pohvala, da ste uspeli - a ga ni tu, je šel malo
               na počitek - dobiti toliko moči in volje, da ste to uskladili na tak način. Kajti sam
               sem bil na matičnem delovnem telesu prisoten in moram reči, da so socialni partnerji
               pohvalili ta način usklajevanja. Res je, da niso zadovoljni povsem z vsem, kar je
               bilo tudi z njihove strani zahtevano. Kot že rečeno, bolje nekaj kot nič. Ostane tudi
               dvojna možnost denarne ali delniške sheme. In kot smo že od predhodnikov slišali,
               dejansko pozitivno je tudi to, da se skozi leta lahko uveljavlja tudi davčno olajšavo
               oziroma se ta povečuje.</p>
               <p>Z moje strani seveda upam tudi, da se bodo upoštevali predlogi pri amandmajih in da
               poskušamo še popraviti to zadevo. Kako bo pa v življenju izgledal ta zakon, bo pa
               pokazal čas. In verjamem, da bodo rezultati nekje minimalim, v večini primerov jih pa
               skoraj ne bo. Opozarjam že socialne partnerje na to, da naj bodo pozorni, kam bo ta
               dobiček izpuhtel. Kajti vemo, da so snovalci raznih poslovnih poročil kar spretni in
               jim bodo to pravico z lahkoto tudi odvzeli. Torej pravico do participacije na
               dobičku.</p>
               <p>Hvala lepa.</p>
            </sp>
            <sp who="SDZ4:CukjatiFrance">

               <speaker>PREDSEDNIK FRANCE CUKJATI:</speaker>

               <p>Hvala.</p>
               <p>Gospod Boštjan Zagorac bo predstavil stališče Poslanske skupine Nepovezanih
               poslancev.</p>
            </sp>
            <sp who="SDZ4:ZagoracBoštjan">

               <speaker>BOŠTJAN ZAGORAC:</speaker>

               <p>Hvala za besedo. Spoštovani gospod predsednik, spoštovani prisotni! Predlog zakona o
               udeležbi delavcev pri dobičku. Že sam naslov je zelo dobrodošel, kaj šele o tem, da
               bi katerakoli poslanska skupina pri takšnem naslovu upala razmišljati o tem, ali bo
               tak zakon podprla ali ne. Ampak, naslov, vsebine se bomo dotaknili pa zdaj, mogoče
               tudi pri amandmajih.</p>
               <p>Opozicija vloži predlog zakona leta 2005, enak, z enakim naslovom. Koalicija ga
               zavrne, češ, da vsebina ni primerna. Opozicija ponovi zgodbo leta 2006. Takrat je
               vsebina primerna. Ampak koalicija ugotovi, da je bolj sposobna, bolj pametna in
               pravi, da pripravlja celosten zakon. Ne leta 2007, ne leta 2006, leta 2008. Zakaj
               leta 2008? Zgolj ugibam, zgolj ugibamo v Poslanski skupini Nepovezanih poslancev
               Lipa, ali zaradi volitev? Ne vem, ugibam.</p>
               <p>Po dvakratni zavrnitvi predloga zakona Vlada pripravi svoj zakon, ki je najboljši.
               Tako dober, da ga enostavno ni mogoče zavreti, mu nasprotovati, ampak leta 2008.
               Zakaj ni leta 2005? Enaka pamet je sodelovala v tej vladni koaliciji že leta 2005, ne
               2008. Pustimo to, gremo naprej.</p>
               <p>V Republiki Sloveniji sistemskega zakona, ki bi urejal sodelovanje delavcev pri
               dobičku, do zdaj še nismo imeli. Enaka zgodba je tudi v Evropski uniji, Slovenija je
               prva, ki se je sistemsko lotila ureditve sodelovanja delavcev pri dobičku. Upam, da v
               pričakovanju, da bo cela Evropa sledila temu zakonu. Čeprav ima kar veliko število
               pomanjkljivosti in je zgolj po naslovu dobrodošel. Zgolj po naslovu dobrodošel, zgolj
               po naslovu, še enkrat poudarjam. Če grem naprej.</p>
               <p>Načelo enakosti, ki ga uvaja zakon, po katerem so do udeležbe pri dobičku po predlogu
               zakona upravičeni vsi delavci, bom rekel, amandma koalicije, ki ga imamo potem v
               obravnavi, malo boljše ureja to zgodbo. Torej Vlada le ni vse tako pametna, da je
               lahko zavračala prejšnje predloge opozicije, ko gre za sodelovanje delavcev pri
               dobičku. S kom se je Vlada uskladila, resnično uskladila, v 100% uskladila pri
               oblikovanju tega zakona? Uskladila se je z Gospodarsko zbornico Slovenije. Ni se
               uskladila z delavci.</p>
               <p>Minister, verjamem, da še imate čas. In pa dajte mi povedati, spoštovani gospod
               minister, ni vas bilo na seji, mislim, da boste jutri, mi boste povedali, kako bodo
               dobiček delili delavci Palome. Tam direktor, ki ga je postavila ta Vlada, kot lastnik
               podjetja laže o svoji izobrazbi. Ampak ta Vlada ga je postavila. Lastnik tega
               podjetja je država Republike Slovenije. Kaj si bodo pa tam delili? Minister za
               finance je dejal takrat, lastnoročno bom izključil iz stranke vsakega, ki bo lagal.
               Ali ga bo res? Do sedaj ga še ni. Novinarji so prej ugotovili, da gre za laž.</p>
               <p>Gre za podjetje, ki je v lasti Republike Slovenije. Gre za podjetje, ki si nima kaj
               deliti. Nima kaj dati delavcem, zato ker je ta Vlada povzročila to, kar se je
               zgodilo. Takih podjetij je v tej državi še več. Zakon je naravnan in v osnovi, če
               pozabimo na amandma, upošteva pri delitvi dobička, tudi upravo družbe. Tudi lažnive
               uprave družbe upošteva pri delitvi dobička. Ampak to ni pravilno. Kdo ustvarja
               dobiček posamezni družbi? Uprava, ki daje smernice. Se strinjam. Ampak v največji
               meri delavci, ki izvajajo to delo. Ljudje, ljudje, katerim dajete 400 evrov plače za
               to, da si bodo delili dobiček. Ampak kot že rečeno, v Poslanski skupini Nepovezanih
               poslancev Lipa že zgolj zaradi naslova, pa naj bo vaš, zakonu ne moremo nasprotovati.
            </p>
            </sp>
            <sp who="SDZ4:CukjatiFrance">

               <speaker>PREDSEDNIK FRANCE CUKJATI:</speaker>

               <p>Hvala. Gospod Mitja Ljubeljšek bo predstavil stališče Poslanske skupine Slovenske
               demokratske stranke. Prosim.</p>
            </sp>
            <sp who="SDZ4:LjubeljšekMitja">

               <speaker>MITJA LJUBELJŠEK:</speaker>

               <p>V Sloveniji je od leta 1997 področje finančne participacije zaposlenih doživelo že
               več neuspešnih poizkusov urejanja in približevanja praksi večine evropskih držav.
               Predlog zakona o udeležbi delavcev pri dobičku, ki ga v Poslanski skupini Slovenske
               demokratske stranke zelo podpiramo, je sistemski Zakon za finančno participacijo
               delavcev in je vključen tudi v okviru gospodarskih in socialnih reform za povečanje
               blaginje Slovenije, ki ga je sedanja Vlada sprejela konec leta 2005 Sama priprava
               zakona je bila vključena tudi v Socialni sporazum za obdobje 2007 - 2009.</p>
               <p>V naši poslanski skupini se ne strinjamo s kritiko opozicije, češ da je sedanja s tem
               zakonom zamudila tri leta, da bi moral biti obvezen, da se v njem ne ponuja nič
               pomembno novega, česar niso vsebovali že dosedanji predlogi, ki jih je pripravila v
               preteklih letih ta opozicija. Vsi ti predlogi zakonov so bili obvezni za podjetja,
               brez davčnih olajšav. Zadnji predlog pa je še vedno obvezen, vendar že z davčnimi
               olajšavami. Predlogi tudi niso bili sprejemljivi za vse socialne partnerje. Predlog
               zakona, ki je pred nami, ima takšne vsebinske rešitve, ki so dobile po strpnem
               usklajevanju podporo vseh socialnih partnerjev, ki pa jih pri vseh prejšnjih
               predlogih nikoli ni bilo.</p>
               <p>In kar je še posebej pomembno, ta Vlada in koalicija je v treh letih ustvarila takšne
               gospodarske in proračunske pogoje, da je mogoče uspešno aplicirati predlagani zakon v
               prakso. Kajti pričakuje se v prvih letih precejšen izpad proračunskih prihodkov, ki
               pa ga lahko državni proračun prenese zaradi visoke gospodarske rasti in uspešne
               makroekonomske politike. Takšnih pogojev pa si prejšnje Vlade niso ustvarile. S
               predlaganim zakonom se predlagajo ustrezna pravila, ki bodo delavcem omogočila
               udeležbo pri dobičku ter ustvarila tudi tak pravni okvir, ki bo deloval spodbudno za
               družbe in zaposlene. Obenem pa bo deloval posledično tudi na povečanje gospodarske
               rasti. Vzpostavilo se bo učinkovitejše podjetniško okolje, v katero bodo dejavno
               podjetniško udeleženi in vključeni tudi delavci. Dana bo priložnost za oblikovanje
               učinkovitejšega sodelovanja med delodajalci in delojemalci.</p>
               <p>Predlog zakona temelji na načelih prostovoljnosti, enakosti in skrbnosti. Ponuja
               denarno shemo za kapitalske družbe in delniško shemo za javne družbe. Družba lahko
               delavcem izplača največ 20% dobička poslovnega leta, vendar ne več kot 10% letno
               bruto zneska plač in največ 5.000 evrov na posameznega delavca.</p>
               <p>Poleg zakonske ureditve udeležbe zaposlenih pri dobičku so z motivacijskega vidika
               tako za zaposlene, kot za družbe najpomembnejše davčne olajšave. Tako sta predlagani
               dve shemi, denarna in delniška. Pri enoletni denarni shemi so 70% davčne olajšave
               tako za družbo kot za zaposlene in 100% po treh letih. Oboji so za enako vsoto
               oproščeni tudi plačila socialnih prispevkov. Delavci se bodo lahko po enem letu od
               uveljavitve shem odločili, da se jim izplača delež dobička s pripadajočimi obrestmi
               ali pa ga bodo pustili v shemi tri leta in bili tako deležni 100% olajšave. Ravno v
               tem pa je pomemben cilj zakona, da ostane denar v gospodarski družbi, da se tako
               plemeniti in istočasno tudi motivira zaposlene.</p>
               <p>Izpostaviti je treba tudi pomembno zakonsko določilo, ki omogoča, da zaposleni, ki so
               vključeni v individualno shemo dodatnega pokojninskega zavarovanja, usmerijo plačilo
               prispevkov za socialno varnost na svoje individualne varčevalne račune v pokojninski
               sklad. S tem bo dosežen cilj, da se čim več zaposlenih usmeri k dolgoročnemu
               varčevanju za čas upokojitve. To je lahko tudi prvi korak v smeri reforme
               pokojninskega sistema.</p>
               <p>Predlagani zakon, ki ima podporo vseh socialnih partnerjev, bo imel zagotovo veliko
               pozitivnih učinkov tako za delavce, menedžment in lastnike družb z vidika razvoja,
               rasti dobička, večanja socialne varnosti zaposlenih, utrjevanja pripadnosti podjetju,
               večje motiviranosti zaposlenih, poenotenja ciljev med zaposlenimi in lastniki in še
               kaj. In nenazadnje bo rezultat takega delovanja družb imelo dolgoročni vpliv na
               večanje gospodarske rasti in s tem tudi pričakovane pozitivne prihodkovne učinke na
               državni proračun.</p>
               <p>Zaradi vsega navedenega bomo predlog zakona in amandmaje v Poslanski skupini
               Slovenski demokratske stranke brez zadržkov tudi podprli. Hvala lepa.</p>
            </sp>
            <sp who="SDZ4:CukjatiFrance">

               <speaker>PREDSEDNIK FRANCE CUKJATI:</speaker>

               <p>Hvala. Gospod Bojan Kontič bo predstavil stališče Poslanske skupine Socialnih
               demokratov. Prosim.</p>
            </sp>
            <sp who="SDZ4:KontičBojan">

               <speaker>BOJAN KONTIČ:</speaker>

               <p>Hvala lepa, gospod predsednik. Spoštovani gospod minister, sodelavci, kolegice in
               kolegi! Danes obravnavamo Dopolnjen predlog zakona o udeležbi delavcev pri dobičku,
               ki ga je v proceduro vložila Vlada Republike Slovenije. Naj povem, da to v tem
               mandatu ni prvi poizkus.</p>
               <p>V Poslanski skupini Socialnih demokratov smo že pred 1. majem leta 2005 pripravili in
               v proceduro vložili Predlog zakona o udeležbi zaposlenih pri dobičku družbe in o
               lastništvu zaposlenih. Zakon je bil zavrnjen tudi z utemeljitvijo, da bo Vlada
               pripravila svoj predlog. Konec leta 2005 se ni zgodilo še nič. Zato smo Socialni
               demokrati postopek ponovili in doživeli ponovno zavrnitev predloga zakona. Sledila so
               poslanska vprašanja in naša napoved, da bomo predlog ponovno vložili. Danes, skoraj
               tri leta po našem predlogu obravnavamo vladni predlog.</p>
               <p>Že bežen pogled na oba teksta, naš in vladni predlog, pove, da je po obsegu in
               vsebini vladni predlog precej skromnejši. Vlada predlaga delitev dobička na podlagi
               takoimenovane prostovoljnosti spodbujene z olajšavami. Mi smo glede na razmere, ki so
               prisotne pri nas, predlagali, da se del dobička v družbah, kjer je zaposlenih več kot
               30, obvezno razdeli med tiste, ki so dobiček ustvarjali, med delavce torej. Ni torej
               odločitev prepuščena volji lastnikov, kot je v tem primeru. Naj pri tem navedem
               napoved predlagatelja zakona, ki je zapisal: <q>"Predvidevamo, da se v sheme ne bo
               vključilo več kot 50% gospodarskih družb in finančnih institucij, da pričakujemo, da
               bo dejanski izpad v višini okoli 31,1 oziroma 32,4 milijona evrov."</q></p>
               <p>Zakon, kot je pripravljen sedaj, bi lahko Vlada pripravila na začetku mandata. Vendar
               na začetku mandata ni volilno leto. V primeru, da bi to bili storili, bi danes
               zaposleni v družbah, ki poslujejo z dobičkom, že lahko participirali pri njegovi
               delitvi. Tako pa bo zakon, ki je vključen v okvir gospodarskih in socialnih reform za
               povečanje blaginje Slovenije, imel pozitivne učinke šele v naslednjem mandatu tako
               Državnega zbora kot Vlade. Hkrati pa se bo šele naslednja Vlada soočila s finančnimi
               posledicami v višini približno 32 milijonov evrov.</p>
               <p>Naša opozorila izpred treh let, ko smo predstavljali prednosti sprejema predlaganega
               zakona, so bila preslišana. Prepričani smo, da bi bili pritiski na plače danes precej
               manjši, če bi bili naši predlogi sprejeti, saj bi dajali rezultate, na katere bo
               potrebno sedaj še čakati. Tako sam sprejem zakona ne bo pomagal pri boju z inflacijo
               ne v letošnjem in ne v naslednjem letu.</p>
               <p>V Socialni demokraciji vedno opozarjamo, da zaposleni niso strošek, ampak kapital
               podjetja, saj le oni ustvarjajo dobičke. Zato je potrebno povečati motivacijo
               zaposlenih za dobro delo in njihovo pripadnost podjetju.</p>
               <p>Iz teh razlogov smo mi še vedno za rešitve, ki jih poznajo nekatere države, da je
               udeležba zaposlenih na dobičku obvezna in ne neobvezna, kot je predlagala Vlada. Prav
               tako menimo, da bi morali bolj podpreti delavsko delničarstvo v funkciji boljšega
               poslovanja in varčevanja. Kot veste, smo mi predlagali tudi nekoliko večji delež
               dobička za delitev po tem zakonu in tudi nekoliko ugodnejše davčne olajšave ter
               posebno stimuliranje v primeru, da se ti dohodki vlagajo za pokojninsko
               varčevanje.</p>
               <p>Kljub tem pomislekom smo se odločili, da z amandmaji predlaganemu zakonu ne bomo
               posegali v dogovorjeno vsebino zakona med socialnimi partnerji, ampak bomo pa
               upoštevali interes socialnih partnerjev, da se zakon čim prej sprejme in začne
               uporabljati v praksi. Prepričani smo, da bo v naslednjih mesecih, v naslednjih letih
               z nekoliko drugačnim razmerjem, tudi sil - če uporabim ta izraz - možno uveljaviti
               ugodnejše rešitve za zaposlene in odpraviti pomanjkljivosti, ki se bodo pokazale ob
               izvajanju zakona v praksi. Prav neokusno - poudarjam - neokusno se mi pa zdi, da
               nekdo tudi za tem govorniškim odrom, ki zastopa ali predstavlja politično opcijo, ki
               je dvanajst let na oblasti, govori o tem in se sprašuje, kaj smo storili tisti, ki
               smo pred tem imeli to možnost. Torej tisti, ki so krojili skoraj ves čas
               poosamosvojitvenega obdobja slovensko politiko, danes nas sprašujejo, ki smo pri tem
               sodelovali le nekaj let, kaj smo v preteklosti storili. Odgovarjam pri tem, da smo
               pred tremi leti v proceduro posredovali zakon, ki pa ste ga poslanke in poslanci
               vladne koalicije dvakrat zavrnili.</p>
            </sp>
            <sp who="SDZ4:CukjatiFrance">

               <speaker>PREDSEDNIK FRANCE CUKJATI:</speaker>

               <p>Hvala. Končali smo s predstavitvijo stališč poslanskih skupin.</p>
               <p>Prehajamo na razpravo o 6. členu ter o amandmaju Poslanskih skupin SDS, NSi, SLS in
               DeSUS k temu členu. Odpiram prijavo za razpravo o 6. členu in o amandmaju k temu
               členu. Prijavljenih ni. se želi minister v razpravi dotakniti kakšnega vprašanja? Ne?
               Želi? Izvolite.</p>
            </sp>
            <sp who="SDZ4:VizjakAndrej">

               <speaker>MAG. ANDREJ VIZJAK:</speaker>

               <p>Spoštovani predsednik, poslanke in poslanci!</p>
               <p>Seveda podpiram in tudi sam sem večkrat komentiral, da so poslovodni organi lahko
               uredili svojo participacijo pri dobičku preko individualnih pogodb in na ustrezne
               druge načine in da je prav, da se ta zakon nanaša na delavce. Vendar ocenjujem, da je
               amandma, ki so ga vložile koalicijske poslanske skupine zoper isto vsebino,
               pravzaprav boljši oziroma povzema tisto ključno temo, ki smo jo tudi želeli s tem
               doseči in ga seveda tudi podiramo.</p>
            </sp>
            <sp who="SDZ4:CukjatiFrance">

               <speaker>PREDSEDNIK FRANCE CUKJATI:</speaker>

               <p>Hvala. Ker ne želi nihče več razpravljati zaključujem razpravo. O amandmaju bomo v
               skladu s časovnim potekom seje zbora odločali danes v okviru glasovanj pol ure po
               prekinjeni 10. točki dnevnega reda. S tem prekinjam to točko dnevnega reda.</p>
               <p>Prehajamo <title>na 3. TOČKO DNEVNEGA REDA - TO JE NA PREDLOG ZAKONA O DAVKU NA DOBITKE
                  PRI KLASIČNIH IGRAH NA SREČO.</title>
               </p>
               <p>Predlog zakona je v obravnavo zboru predložila Vlada Republike Slovenije. Besedo
               dajem predstavniku Vlade za dopolnilno obrazložitev predloga zakona. Gospod Šircelj,
               državni sekretar, izvolite, imate besedo.</p>
            </sp>
            <sp who="SDZ4:ŠirceljAndrej">

               <speaker>ANDREJ ŠIRCELJ:</speaker>

               <p>Hvala lepa. Spoštovani predsednik, spoštovane poslanke, spoštovani poslanci!
               Predlagani Zakon o davku na dobitke pri klasičnih igrah na srečo bo nadomestil
               dosedanji davek na dobitke v okviru Zakona o davkih občanov, ki je že zelo star, več
               kot 20 let. Glede na sprejeto ureditev se z novim zakonom jasneje ureja obdavčitev
               dobitkov od klasičnih iger na srečo. Natančneje se določa davčna osnova in obdavčitev
               usklajuje z novo davčno zakonodajo, ki je bila sprejeta v letu 2006. Pri pripravi
               rešitev v predlaganem zakonu so bile upoštevane tudi rešitve iz prakse, ki
               zmanjšujejo administrativne obremenitve povezane z odmero davka in vplivajo na
               zniževanje stroškov tako davčne uprave kot davčnih zavezancev.</p>
               <p>Predmet obdavčitve po predlogu zakona bodo dobitki pri klasičnih igrah na srečo.
               Prihodki iz naslova davka na dobitke bodo pripadali proračunom občin glede na to, kje
               ima dobitnik dobitka stalno ali začasno prebivališče. Le v primeru, če dobitnik nima
               stalnega ali začasnega prebivališča, bo pripadal ta davek proračunu občine, kjer ima
               sedež prireditelj iger na srečo.</p>
               <p>Zakon opredeljuje klasične igre na srečo tako, kot so opredeljene v ostalih predpisih
               o prirejanju iger na srečo. Tako so klasične igre na srečo številčne loterije,
               loterije s trenutnim znanim dobitkom, kviz loterije, tombole, loto, športne napovedi,
               športne stave, srečelovi in podobne igre. Zaradi zmanjševanja administrativnih
               obremenitev se predlaga povišanje praga za določitev neobdavčenega zneska dobitka, in
               sicer s sedanjih 206 evrov na 300 evrov.</p>
               <p>Z zvišanjem praga obdavčitev se bo zmanjšalo število obdavčenih dobitkov, in sicer po
               naši oceni na podlagi prejšnjega leta za približno 1600 dobitkov, s čimer se
               zmanjšuje obseg administriranja ob odmeri davka tako na strani plačnika davka, ki je
               prireditelj igre na srečo, kot na strani davčnega organa. Davčna stopnja ostaja
               nespremenjena. To je 15% od davčne osnove. Obdavčen bo torej vsak posamezni dobitek z
               vrednostjo nad 300 evrov. Na podlagi podatkov iz obračunov davka na dobitke od
               klasičnih iger na srečo za leto 2006 je glede na predlagano zakonsko ureditev
               ocenjeno, da bodo ostali davčni prihodki občin iz tega naslova približno na ravni 2,9
               milijona evrov, saj je ocenjen izpad zaradi zvišanja praga obdavčitve v višini
               približno 56 tisoč evrov letno.</p>
               <p>Predvideni izpad je ocenjen ob predpostavki, da bodo vsi ostali parametri, ki
               vplivajo na višino davčnih prihodkov, nespremenjeni. Po drugi strani pa ocenjujemo,
               da bodo postale igre na srečo z zvišanjem praga obdavčitve za igralce privlačnejše in
               posledično se bodo povečali iz tega naslova tudi prihodki, ki pripadajo proračunom
               občin.</p>
               <p>V zakonu bo določen tudi postopek obračunavanja in plačila davka na dobitke, ki je
               bil do sedaj opredeljen v Zakonu o davčnem postopku. Davek bo za davčnega zavezanca
               izračunal, odtegnil in plačal prireditelj klasične igre na srečo z davčnim
               odtegljajem in ta davek bo tudi dokončni davek.</p>
               <p>Spoštovani! Vlada Republike Slovenije predlaga Državnemu zboru, da predlog zakona
               podpre. Hvala lepa.</p>
            </sp>
            <sp who="SDZ4:CukjatiFrance">

               <speaker>PREDSEDNIK FRANCE CUKJATI:</speaker>

               <p>Hvala. Predlog zakona je obravnaval Odbor za finance in monetarno politiko kot
               matično delovno telo. Besedo dajem predsedniku gospodu Bojanu Starmanu za
               predstavitev poročila odbora.</p>
            </sp>
            <sp who="SDZ4:StarmanBojan">

               <speaker>BOJAN STARMAN:</speaker>

               <p>Hvala lepa za besedo, gospod predsednik. Vse skupaj prav lepo pozdravljam! Odbor
               Državnega zbora Republike Slovenije za finance in monetarno politiko je na svoji 37.
               seji dne, 3.2.2008, kot matično delovno telo obravnaval tudi Predlog zakona o davku
               na dobitke pri klasičnih igrah na srečo, ki ga je Državnemu zboru Republike Slovenije
               v obravnavo in sprejem predložila Vlada Republike Slovenije.</p>
               <p>Kot ponavadi smo pridobili mnenje Zakonodajno-pravne službe, ki k predlaganemu
               besedilu ni imela pripomb. Po njenem mnenju pa je treba besedilo določbe 4. člena
               uskladiti s primerljivo zakonodajo z davčnega področja, kar je odbor upošteval pri
               sprejetju svojega amandmaja, navedenega v nadaljevanju.</p>
               <p>V skladu s prvim odstavkom 145. člena Poslovnika Državnega zbora je bil predlog
               zakona poslan v mnenje pristojnim organom lokalnih skupnosti. Pozivu se je odzvala
               Mestna občina Velenje, ki je Državnemu zboru 22.1.2008 posredovala svoje pripombe k
               2. in 4. členu. V 2. členu predlaga, da se ohrani veljavni prag obdavčitve. To je
               približno 200 evrov. V 4. členu pa predlaga, da tam, kjer ni možno določiti, kdo je
               nosilec oziroma kdo je tisti, ki pridobi pravico do vplačanega zneska davka, da je to
               v tem primeru tista občina, kjer je bil ta znesek vplačan. V poslovniškem roku ni
               bilo vloženih amandmajev.</p>
               <p>Predstavnik Vlade je nato na kratko predstavil temeljne spremembe zakona, kot smo jih
               ravnokar slišali. Gre predvsem za spremembo praga obdavčitve z 200 na približno 300
               evrov. Potem je tu prišlo tudi do nekaterih sprememb v dokaj starem Zakonu o davkih
               občanov iz leta 1998, kjer je bilo treba opraviti nekaj sprememb. Upoštevana pa je
               tudi zakonska opredelitev klasičnih iger na srečo, ki vključuje tudi klasične igre,
               ki se igrajo preko interneta. Predstavnica Zakonodajno-pravne službe je kasneje
               potrdila, da so njene pripombe upoštevane v amandmaju, ki ga je odbor v skladu
               sprejel, amandma k 4. členu. Kasneje je odbor glasoval o vseh členih in jih sprejel.
               Pripravljen je bil dopolnjen predlog zakona, ki ga predlagamo tudi Državnemu zboru,
               da ga sprejme. Hvala lepa.</p>
            </sp>
            <sp who="SDZ4:CukjatiFrance">

               <speaker>PREDSEDNIK FRANCE CUKJATI:</speaker>

               <p>Hvala. Sledi predstavitev stališč poslanskih skupin. Gospod Ciril Testen bo
               predstavil stališče Poslanske skupine Nove Slovenije.</p>
            </sp>
            <sp who="SDZ4:TestenCiril">

               <speaker>CIRIL TESTEN:</speaker>

               <p>Spoštovani, gospod predsednik, predstavniki Vlade, poslanke in poslanci! V Poslanski
               skupini Nove Slovenije do predlaganega Zakona o davku na dobitke pri klasičnih igrah
               na srečo, ki bo natančneje določil davčno osnovo ter povečal prag neobdavčljivega
               zneska dobitka, nimamo zadržkov.</p>
               <p>Dejavnost prirejanja iger na srečo zadnjih 20 let beleži na svetovnem nivoju izredno
               hitro rast. Iz obrobne dejavnosti sumljivega slovesa, ki jo je v najboljšem primeru
               družba nejevoljno tolerirala, v najslabšem pa prepovedala, se je razvila v
               uveljavljeno zabavno industrijo za širše množice. Na območju Slovenije je že čutiti
               prezasičenost in nenazadnje celo zasvojenost posameznikov z igrami na srečo.</p>
               <p>Zato bi bilo po mnenju Poslanske skupine Nove Slovenije dobro zmanjšati obseg
               igralništva, kot tudi obseg klasičnih iger na srečo. S predlogom zakona se bo povišal
               prag za določitev neobdavčenega zneska s sedanjih 205,95 evra na 300 evrov, kar bo po
               našem mnenju vplivalo na obseg igranja.</p>
               <p>Dolgoročno pa se prihodki v občinski proračun ne bodo zmanjšali. Prav tako se bo z
               zvišanjem praga obdavčitve nekoliko znižalo število obdavčenih dobitkov. Zato bo manj
               administriranja pri odmeri davka, kar velja tako za plačnika, ki je prireditelj iger
               na srečo, kot tudi za davčni organ, ki davke pobira. Davčna stopnja je ena od
               najpomembnejših orodij, s katerim lahko država vpliva na smer razvoja dejavnosti iger
               na srečo. Tako bodo v obdavčitev vključene vse klasične igre na srečo ne glede na
               njihov način prirejanja. Torej tudi tiste, ki se igrajo po internetu, ki ga takrat,
               ko je bil sprejet veljavni Zakon o davkih občanov, ki je reguliral igre na srečo,
               nismo poznali.</p>
               <p>V zakonu bo določen tudi postopek obračunavanja in plačevanja davka na dobitke, ki je
               bil do sedaj opredeljen v Zakonu o davčnem postopku. Ob tem je treba tudi poudariti,
               da bo davek na dobitke za davčne zavezance izračunal, odtegnil in plačal prireditelj
               klasične igre na srečo z davčnim odtegljajem, ki se bo štel kot dokončni davek.</p>
               <p>V Poslanski skupini Nove Slovenije se prav tako strinjamo, da bodo davki na dobitke
               tako kot doslej pripadali občini, kjer ima prejemnik dobitka prijavljeno
               prebivališče. Če pa je prejemnik tujec ali oseba brez prebivališča, pa občini, kjer
               ima sedež organizator igre na srečo.</p>
               <p>V Poslanski skupini Nove Slovenije se tudi zavzemamo za to, da gre dobiček od
               klasičnih iger na srečo v največji meri za zdravstvo, šport, šolstvo, za
               zagotavljanje enakih možnosti invalidov in za socialno varstvo državljanov.</p>
               <p>V Poslanski skupini Nove Slovenije bomo predlog zakona podprli, saj bo po našem
               mnenju zmanjšal administrativne obremenitve, zagotovil bolj pregledno delitev
               sredstev, ki so sedaj pogosto kamen spotike med posameznimi upravičenci. Hvala
               lepa.</p>
            </sp>
            <sp who="SDZ4:CukjatiFrance">

               <speaker>PREDSEDNIK FRANCE CUKJATI:</speaker>

               <p>Hvala. Gospod Josip Bajc bo predstavil stališče Poslanske skupine Slovenske ljudske
               stranke. Prosim.</p>
            </sp>
            <sp who="SDZ4:BajcJosip">

               <speaker>JOSIP BAJC:</speaker>

               <p>Gospod predsednik, hvala lepa. Spoštovani predstavniki Ministrstva za finance,
               kolegice in kolegi.</p>
               <p>V zadnjih letih smo bili priča mnogim spremembam davčne zakonodaje. Pravzaprav smo na
               začetku tega mandata novelirali skoraj vso davčno zakonodajo, zato verjamemo
               predlagatelju, da so predpisi, ki urejajo področja obdavčitve dobitka pri klasičnih
               igrah na srečo, zastareli in nejasni. Sploh, če temeljijo na zakonodaji iz
               osemdesetih let. Poglavitni novosti oziroma spremembi proti prejšnjim rešitvam, kot
               jih je urejala dosedanja zakonodaja, sta natančnejša določitev davčne osnove in
               povečanje praga neobdavčenega zneska dobitka.</p>
               <p>V obdavčitev se tako vključujejo vse klasične igre na srečo. Tudi tiste preko
               interneta in drugih telekomunikacijskih sredstev. Največ razprave do sedaj in dilem
               je povzročil predlog povišanja praga neobdavčenega zneska dobitka. Davek od dobitkov
               pri klasičnih igrah na srečo je namreč prihodek občinskih proračunov. Bojazni, da bo
               takšna rešitev povzročila velik izpad prihodkov občinskih proračunov, po našem mnenju
               ni, saj bi naj takšna rešitev pomenila sorazmerno majhen izpad prihodkov občin. Naj
               povem primer, to bi pomenilo v letu 2006 slabih 57.000 evrov na nivoju cele
               države.</p>
               <p>Zaradi vsega navedenega bomo v Poslanski skupini Slovenske ljudske stranke omenjeni
               zakon brez zadržkov podprli. Hvala.</p>
            </sp>
            <sp who="SDZ4:CukjatiFrance">

               <speaker>PREDSEDNIK FRANCE CUKJATI:</speaker>

               <p>Hvala. Gospod Vili Rezman bo predstavil stališče Poslanske skupine Demokratične
               stranke upokojencev. Prosim.</p>
            </sp>
            <sp who="SDZ4:RezmanVili">

               <speaker>VILI REZMAN:</speaker>

               <p>Še enkrat hvala, gospod predsednik.</p>
               <p>No, gre za nov zakon, ki ima ambicijo povečati obseg neobdavčene sreče, če smem malo
               plastično povedati. Sreča je sicer opoteča, ampak ta zakon bomo mi v Poslanski
               skupini DeSUS kljub temu podprli, ker ima več - tako ocenjujemo - dobrih strani kot
               slabosti, ki jih pa tudi ne kaže spregledati. Podpora za to, ker bo na nek način
               oziroma ker sploh igre na srečo omogočajo posameznikom zadovoljstvo in zdravljenje
               frustracij tistim, ki morajo živeti bolj od sreče kot od takšne druge zadeve.</p>
               <p>Drugič, ker pač ta zakon omogoča polnjenje proračuna. Vemo, da se izredno velike
               vsote, stotine milijonov evrov pretaka v tem poslu. In tudi zavoljo tega ali najbolj
               zavoljo tega podpiramo, ker je to eden izmed pomembnih virov sredstev za invalidske,
               humanitarne in druge dejavnosti, za društva, v katerih so združeni bolniki in imajo
               ta sredstva. Recimo temu tako - humanitarni potencial.</p>
               <p>So pa včasih ta sredstva tudi razlog za prepire, kakor je bilo nedavno, ko so se
               posamična društva spopadala za košček te relativno velike pogače in so bili ti
               spopadi meddrugim tudi razlog za to, da so se pisale kritike ali pamfleti se
               pošiljali po slovenskih društvih upokojencev. Ampak to ne more zdaj v temelju
               spremeniti našega odnosa do osnovnega namena. Razlogi, ki jih navaja predlagatelj, so
               racionalni. Gre za posodobitev, gre za to, da se prilagodi sistemsko drugi
               zakonodaji. Gre za to, da se na novo opredelijo klasične igre na srečo, ki niso več
               popolnoma enake oziroma so se precej razvile, zlasti s temi internetnimi igrami na
               srečo. Gre za zmanjšanje administriranja. To je eden od poizkusov in za zmanjšanje
               stroškov. Nov višji pa bo tisti prag, ki mu rečemo prag za neobdavčene dobitke, davka
               na dobitke na srečo, s tem, da se predvideva, da se ne bi revaloriziral.</p>
               <p>Bistvo zakona je sicer ostalo enako. Bodisi da gre za predmet obdavčitve, bodisi da
               gre za davčnega zavezanca ali sistem obdavčevanja, sistem pobiranja teh davkov. Ne
               gre za bistvene spremembe. Gre bolj ali manj za marginalne spremembe, ki so kljub
               temu potrebne. Nimamo do teh predlaganih sprememb vsi popolnoma enakih stališč.
               Odvisno je od tega, iz katerega zornega kota gledamo, iz katere perspektive. V
               razpravi se je pokazalo, da so perspektive različne za državo. Različne so za občine.
               Različne so, če imamo v mislih predvsem javni interes. Različne, če imamo posamične
               partikularne interese v mislih. Prihodki države bodo ostali najmanj enaki. Prihodki
               občin bodo zagotovo zmanjšani. Tudi, če bo večji obseg teh iger, bo relativno šlo za
               zmanjšanje. Torej gre za nek določen izpad prihodkov pri občinah, ki res ni zelo
               velik, ampak ne vem, zakaj bi sploh kakršenkoli izpad prihodkov bil potreben na račun
               tega, da si državne inštitucije zmanjšajo nekatere stroške, ki so vezani na njeno
               administriranje. To racionaliziranje na račun občin ni nekaj, kar bi mi v celoti
               podpirali.</p>
               <p>Naslednje vprašanje, ki se nam postavlja, je stopnja davka. Nismo prepričani, da je
               ta 15% prag oziroma 15% stopnja obdavčitve najboljša, ker se sreča obdavčuje manj od
               dela in manj od nove vrednosti, če primerjamo z dohodninskimi lestvicami in z
               DDV-jem. Vemo pa, da ni bil namen tega zakona ustvarjanje loterijskih bogatašev,
               ampak da je vsaj za nas bolj pomemben ta humanitarni vidik in bi višji davek na srečo
               lahko tisti, ki srečo imajo, prenesli.</p>
               <p>Zanimiva je tudi ta meja 300 evrov in opredelitev, da se obdavčuje samo od 300 evrov
               naprej. Ker, če izračunamo, da je tisti, ki je dobil 300 evrov dobitka, neobdavčen,
               tisti s 301 evrom pa je obdavčen v celotni vsoti, je to pomembna razlika pri davku
               pri samo 1 evru razlike v dobitku, bi bila bolj primerna verjetno stopnjevitost
               obdavčevanja kot pa ta kaskadnost. No, mi bomo kljub temu ta predlog zakona podprli,
               dasiravno imamo neke pomisleke, ki jih je bilo vredno najbrž omeniti.</p>
            </sp>
            <sp who="SDZ4:CukjatiFrance">

               <speaker>PREDSEDNIK FRANCE CUKJATI:</speaker>

               <p>Hvala. Gospod Srečko Prijatelj bo predstavil stališče Poslanske skupine Slovenske
               nacionalne stranke. Prosim.</p>
            </sp>
            <sp who="SDZ4:PrijateljSrečko">

               <speaker>SREČKO PRIJATELJ:</speaker>

               <p>Hvala lepa. Spoštovani predsednik! Gre - kot že rečeno - za nov zakon, ki ima izražen
               v osnovni preambuli zelo velik javni interes. Prav bi bilo, da v bistvu ta denar, ki
               se bo nabral - upam, da v večji meri kot do sedaj - namenimo resnično socialnim
               transferjem. To se pravi šolstvu, športu, invalidom, organizacijam, ki se ukvarjajo z
               delom slabovidnih in slepih. In s tega stališča tudi Slovenska nacionalna stranka
               pozdravlja ta zakon.</p>
               <p>Res je tudi, da se lahko predvideva oziroma računa na to, da se bo zagotovil nekoliko
               večji nadzor nad igrami nad srečo. Kajti nadzor je vpeljan z novim zakonom tudi za
               igre, ki potekajo preko interneta. Obvezna registracija in prireditev teh iger v
               smislu tega, da bodo davčno obračunljive, so obveza. Tako veleva ta zakon. Mogoče ena
               pomanjkljivost, ki jo mi vidimo.</p>
               <p>Predloženi zakon namreč zmanjšuje obseg prihodkov občin in njihovih lastnih davčnih
               virov brez nadomestitve z novim prihodkom za občine, ki se samofinancirajo. To je
               dejansko opozorilo, ki ga je podalo tudi kar nekaj občin. In mogoče tu velja
               razmišljati o tem, da to napako odpravimo in da nekje najdemo tudi neko možnost, kako
               nadomestiti ta izpad za te občine, ki ne bodo videle več po novem zakonu vira za
               financiranje. Kajti lahko se zgodi to, da ogrozimo na ta način tudi na nek
               svojevrsten dobronameren način, vendar v slabem smislu skladni in regionalni razvoj v
               občinah. In prav naj bi bilo, da preslišimo to opozorilo, ki je dobronamerno.</p>
               <p>Kot že rečeno, v Slovenski nacionalni stranki bomo ta zakon podprli. Bi pa želeli, da
               se denar, ki se namenja organizacijam, ki so bile prej naštete, namenja tudi na
               osnovi izdelanih programov, da ne bi prihajalo do tega, kar je v javnosti že
               prisotno, da se potem ta denar po teh organizacijah, ki so izključno humanitarnega
               značaja, porablja za polprivatne zadeve. Skratka, v Slovenski nacionalni stranki
               omenjeno novelo zakona podpiramo. Hvala lepa.</p>
            </sp>
            <sp who="SDZ4:CukjatiFrance">

               <speaker>PREDSEDNIK FRANCE CUKJATI:</speaker>

               <p>Hvala. Gospod Boštjan Zagorac bo predstavil stališče Poslanske skupine nepovezanih
               poslancev. Prosim.</p>
            </sp>
            <sp who="SDZ4:ZagoracBoštjan">

               <speaker>BOŠTJAN ZAGORAC:</speaker>

               <p>Hvala za besedo. Spoštovani predsednik! Spoštovani prisotni! Zakon o davku na dobitke
               pri klasičnih igrah na srečo dviguje prag obdavčitve. Se pravi, če bi pogledali
               zgodbo zelo laično, napeljuje ljudi k temu, da bi še bolj sodelovali v teh igrah na
               srečo. Ali je to smiselno v tej situaciji v naši državi ali ne, je vprašanje, na
               katerega, mislim, bi lahko odgovorili predstavniki Vlade že v uvodni
               obrazložitvi.</p>
               <p>Trenutno je bil obdavčen vsak posamezen dobitek, ko gre za klasične igre na srečo, v
               višini 206 evrov. Stopnja davka je bila oziroma je 15%. Cilji, ki jih zakon zasleduje
               - ampak zdaj resnično berem obrazložitev Vlade, ki jo je dala. Prvi cilj je,
               natančneje določiti davčno osnovo. Še natančneje, kot je že določena - ne vem, kako
               bi jo lahko. Povečati prag neobdavčenega zneska dobička. To mi je jasno. Pač dvignemo
               prag pa rečemo, vsi dobitki nad 300 evrov so obdavčeni. Ampak s tem, se mi zdi, da
               spodbujamo ljudi, da se udeležujejo teh iger. Zaradi povišanja praga obdavčitve se bo
               zmanjšalo število obdavčenih dobitkov, manjši obseg administriranja pri odmeri
               davka.</p>
               <p>Ta administracija pa nas v Poslanski skupini nepovezanih poslancev Lipa zelo bode v
               oči. Katera administracija pa se bo zmanjšala? Med klasične igre na srečo spadajo
               loterija, kviz, tombola, loto, športne napovedi, stave. Če ste kadarkoli v življenju
               poskusili srečo, odigrali športno napoved, športno stavo, ko ste vplačali svoj
               listek. Kjerkoli ste to naredili, kjer je to omogočeno, ste dobili takoj izpisano,
               koliko je davka in kolikšen je vaš realen dobitek. Če so lahko te stvari do sedaj
               opravljale bencinske črpalke, posamezni <q>"kafiči"</q> po Sloveniji, pač kdorkoli, ki je
               dobil s strani Vlade Republike Slovenije oziroma Ministrstva za finance zeleno luč,
               da lahko to opravlja, vam je to davčno osnovo iz računalnika že predvidel. Jaz ne
               vem, kje bomo tukaj zmanjšali administracijo? Pri natakarjih, pri <q>"polmajstrih"</q>, po
               domače povedano. Oni so do sedaj davčno osnovo zelo hitro znali povedati.</p>
               <p>Moti me ena zgodba, samo občina Velenje, in to moram poudariti, je bila občina v
               Republiki Sloveniji, ki se je odzvala na zgodbo zakona in pravi, da predlagana
               ohranitev veljavnega praga obdavčitve ali nadomestitve zmanjšanih prihodkov v primeru
               njegovega povišanja z drugim virom.</p>
               <p>Se pravi, občina Velenje je ugotovila, da bo imela izgubo. Večje občine v Republike
               Sloveniji, vemo, da smo dovolili v tem Državnem zboru, da se oblikujejo večje in
               manjše občine v tej državi. Vemo, da prihodek s strani iger na srečo pripada
               občinskemu proračunu. Vemo tudi, da so velike občine, večje občine imele večji
               prihodek s tega naslova tudi zato, ker ima večje število prebivalcev. Manjše občine
               so bile pri tem dohodku prikrajšane. In sedaj bodo prikrajšane še bolj, ker smo
               cenzus obdavčitve dvignili z 206 na 300 evrov. Dobitek 300 evrov pri klasičnih igrah
               na srečo je zelo zelo težko doseči.</p>
               <p>Jaz ne vem, koliko od vas pozna zgodbo športnih stav ali pa športnih napovedi,
               recimo. Tam je 300 evrov dobička pri realnem vplačilo zelo težko doseči. Sedaj bo
               skoraj vsak dobiček neobdavčen in s tem spodbujamo ljudi k igram na srečo. Ampak ne
               glede na vse skupaj, ne glede na vse povedano moram povedati, da Predlog zakona o
               davku na dobitke pri klasičnih igrah na srečo enostavno predvideva še vedno polnjenje
               posameznih občinskih proračunov in vsi želimo, da bi občine preživele. <gap n="..."/><stage xml:id="Redna-36-2008-02-27.stage12">/Opozorilni
               znak za konec razprave./</stage> mu ne moremo nasprotovati. Ampak dvig cenzusa še vedno
               pomeni, bom rekel, težave za manjše občine. Hvala.</p>
            </sp>
            <sp who="SDZ4:CukjatiFrance">

               <speaker>PREDSEDNIK FRANCE CUKJATI:</speaker>

               <p>Gospod Rudi Veršnik bo predstavil stališče Poslanske skupine Slovenske demokratske
               stranke.</p>
            </sp>
            <sp who="SDZ4:VeršnikRudi">

               <speaker>RUDI VERŠNIK:</speaker>

               <p>Hvala za besedo. Lep pozdrav vsem prisotnim! Na žalost nas je bolj malo. Slovenske
               demokratska stranka podpira Predlog o davku na dobitke pri klasičnih igrah na srečo.
               Veljavna obdavčitev dobitkov pri klasičnih igrah na srečo temelji na sprejetem Zakonu
               o davkih občanov iz leta 1988, ki se od takrat v delih, ki določajo obdavčitev
               dobitkov, niti ni bistveno spreminjal. Predpisi, ki urejajo področje obdavčitve
               dobitkov pri klasičnih igrah na srečo, so zastareli in že nejasni.</p>
               <p>Predlagani nov zakon o davku na dobitke pri klasičnih igrah na srečo bo nadomestil
               dosedanji davek na dobitke v okviru zakona o davkih občanov. Konkretna cilja sta dva.
               Prvič, natančneje določiti davčno osnovo. In drugič, povečati prag neobdavčenega
               zneska dobitka. Zakon ne prinaša bistvenih vsebinskih sprememb glede predmetov
               obdavčitve in zavezanca za davek. Zakon se glede definicije klasičnih iger na srečo
               sklicuje na definicijo v predpisih o prirejanju iger na srečo, v katerih so klasične
               igre na srečo številčne loterije, loterije s trenutno znanim dobitkom, kviz loterije,
               tombole, lota, športne napovedi, športne stave, srečelovi in pa druge podobne
               igre.</p>
               <p>Prihodki iz naslova davka na dobitke enako kot doslej pripadajo občini, kjer ima
               prejemnik dobitka prijavljeno bivališče. Predmet odločitve ostaja vsak posamezni
               znesek. Zaradi zmanjšanja administrativnih obremenitev prirediteljev klasičnih iger
               na srečo pa se predlaga povišanje praga za določitev neodbdavčenega zneska, in sicer
               s sedanjih 195,07 evra na 300 evrov. Z višanjem praga obdavčitve se bo zmanjšalo
               število obdavčenih dobitkov, s čimer se zmanjšuje obseg administriranja ob odmeri
               davka tako na strani plačnika davka, ki je prireditelj iger na srečo, kot na strani
               davčnega organa. Davčna stopnja ostaja v višini 15% od davčne osnove.</p>
               <p>V zakonu bo določen tudi postopek obračunavanja in plačila davka na dobitke, ki je
               bil do sedaj opredeljen v zakonu o davčnem postopku. Davek na dobitke bo za davčnega
               zavezanca še naprej izračunal, odtegnil in plačal prireditelj klasične igre na srečo
               z davčnim odtegljajem, ki se bo štel kot dokončni davek. Hvala lepa.</p>
            </sp>
            <sp who="SDZ4:CukjatiFrance">

               <speaker>PREDSEDNIK FRANCE CUKJATI:</speaker>

               <p>Hvala. Gospa Breda Pečan bo predstavila stališče Poslanske skupine Socialnih
               demokratov.</p>
            </sp>
            <sp who="SDZ4:PečanBreda">

               <speaker>BREDA PEČAN:</speaker>

               <p>Hvala lepa za besedo, gospod predsednik. Poslanska skupina Socialnih demokratov bo
               zakon podprla. Predlagani zakon podprla predvsem zaradi tega, ker gre dejansko za
               posodabljanje predpisa, ki je nujno potreben, saj vendarle, zlasti klasične igre na
               srečo kažejo visok porast in so kar ne tako majhen vir tudi prihodkov občin, katerih
               občani imajo srečo, da dobijo velike dobitke pri loteriji, deteljici itn.</p>
               <p>Seveda se dogajajo potem prepiri, ampak ne toliko zaradi tega zakona, tako kot je
               bilo danes slišati, med fundacijami in med društvi, ki so koristniki sredstev obeh
               fundacij, ki se financirajo iz Zakona o loteriji Slovenije, ampak predvsem pride do
               zavisti med posameznimi občinami. Zaradi tega, ker tista občina, katere občan dobi
               milijon 750 tisoč evrov dobitka na loteriji, je deležna kar dobrega prihodka. Zato je
               zvišanje davčne osnove oziroma zvišanje minimalnega zneska, ki je obdavčljiv po tem
               zakonu, logična posledica tega, da je nekoč 200 evrov pomenilo zelo veliko, danes pa
               precej manj. Zlasti takrat, kadar vplačujemo zneske za loterijo.</p>
               <p>Nenazadnje bi bilo treba opozoriti tudi na to, da je način, da je zavezanec za
               plačilo davka sicer občan, ki je deležen dobitka, plačnik davka pa loterija. Se
               pravi, sam organizator klasične igre na srečo ali pa kakšno društvo, ki organizira
               igro na srečo. Je pa zagotovo velik prihranek pri administriranju. Zaradi tega, ker
               tudi za samega občana, ki je dobitnik, zaradi tega, ker mu ni treba letati od Poncija
               do Pilata in iskati način oziroma komu pravzaprav mora ta davek plačati. Pač pa to
               namesto njega opravi organizator igre na srečo.</p>
               <p>Mislim, da je ta zakon eden redkih, ki dejansko očitno poenostavlja postopke, ki je
               tudi, konec koncev, z ne zelo velikimi popusti tudi prijazen do državljanov, do
               občanov. Mislim, da bi bilo smotrno, da ga brez kakšnih velikih popravkov sprejmemo.
               Moram reči, da je občinam pomemben prihodek. Vendar, če verjamemo, in mislim, da je
               verjeti predlagatelju, znižanje prihodkov iz davka od klasičnih iger na srečo, je
               potem to razdeljeno na 210 občin po verjetnostnem računu res zelo majhen znesek. In
               zaradi tega mislim, da se nima smisla upirati povišanju najnižjega zneska, ki je
               neobdavčljiv. Hvala.</p>
            </sp>
            <sp who="SDZ4:CukjatiFrance">

               <speaker>PREDSEDNIK FRANCE CUKJATI:</speaker>

               <p>Hvala. Gospod Milan Petek bo predstavil stališče Poslanske skupine Liberalne
               demokracije Slovenije. Prosim.</p>
            </sp>
            <sp who="SDZ4:PetekMilan">

               <speaker>MILAN PETEK:</speaker>

               <p>Lep pozdrav vsem! V Liberalni demokraciji Slovenije bomo podprli predlog zakona, s
               katerim se nadomešča dosedanji davek na dobitke v okviru zakona o davkih občanov.
               Prav tako v Liberalni demokraciji Slovenije podpiramo posodobitev ureditve tako, da
               bo usklajena z ostalo novejšo sistemsko zakonodajo. Predlagana konkretna cilja sta po
               mnenju LDS smiselna, ker natančneje določata davčno osnovo ter povečujeta prag
               neobdavčenega zneska dobitka. Zaradi povišanja praga obdavčitve se bo s tem zmanjšalo
               število obdavčenih dobitkov in s tem obseg administriranja pri odmeri davka ob
               sorazmerno majhnem zmanjšanju davčnih prihodkov občin. Je pa dejstvo, da zakon ne
               prinaša bistvenih vsebinskih sprememb glede predmeta obdavčitve in zavezanca do
               davka. Torej ostajamo pri enakih podlagah.</p>
               <p>Prihodki iz naslova davka na dobitke, enako kot doslej, pripadajo občinam, kjer ima
               prejemnik dobitka prijavljeno prebivališče. Če ta prejemnik dobitka nima bivališča v
               Sloveniji, pripada davek občine, kjer ima sedež prireditelj. Torej, predmet
               obdavčitve ostaja vsak posamezni dobitek. Ni novosti. S tem, da se povišuje prag za
               neobdavčen znesek s prejšnjih 200 na 300 evrov. S tem, kot rečeno, se bo zmanjšalo
               število administriranja in tudi število obdavčenih dobitkov, vendar ne s posebnim
               vplivom na davčne prihodke občin.</p>
               <p>Vse navedene ugotovitve in navedbe v zakonu so podlaga za našo odločitev, da bomo v
               Poslanskem klubu LDS podprli Predlog zakona o davku na dobitke pri klasičnih igrah na
               srečo. Hvala.</p>
            </sp>
            <sp who="SDZ4:CukjatiFrance">

               <speaker>PREDSEDNIK FRANCE CUKJATI:</speaker>

               <p>Hvala. Končali smo s predstavitvijo stališč poslanskih skupin.</p>
               <p>Ker k dopolnjenemu predlogu zakona ni bilo vloženih amandmajev, zaključujem drugo
               obravnavo predloga zakona. V skladu s 139. členom Poslovnika zbora bomo glasovanje o
               dopolnjenem predlogu zakona opravili danes v okviru glasovanj pol ure po prekinjeni
               10. točki dnevnega reda.</p>
               <p>S tem prekinjam to točko dnevnega reda.</p>
               <p>Prehajamo na <title>8. TOČKO DNEVNEGA REDA,</title> to je na obravnavo <title>PREDLOGA ZAKONA
                  O SPREMEMBAH IN DOPOLNITVAH ZAKONA O KMETIJSKO GOZDARSKI ZBORNICI.</title>
               </p>
               <p>Predlog zakona je v obravnavo zboru predložila skupina poslank in poslancev s
               prvopodpisanim gospodom Sašom Pečetom. V zvezi s tem predlogom zakona Odbor za
               kmetijstvo, gozdarstvo in prehrano predlaga Državnem zboru sprejem sklepa, da predlog
               zakona ni primeren za nadaljnjo obravnavo. Besedo dajem predsednici odbora gospe
               Marjetki Uhan za dopolnilno obrazložitev predloga sklepa.</p>
            </sp>
            <sp who="SDZ4:UhanMarjetka">

               <speaker>MARJETKA UHAN:</speaker>

               <p>Hvala lepa za besedo. Lepo pozdravljeni vsi prisotni! Odbor Državnega zbora Republike
               Slovenije za kmetijstvo, gozdarstvo in prehrano je na svoji seji kot matično delovno
               telo obravnaval Predlog zakona o spremembah in dopolnitvah zakona o
               Kmetijsko-gozdarski zbornici Slovenije, ki ga je Državnemu zboru v obravnavo in
               sprejetje po skrajšanem postopku predložila skupina poslancev s prvopodpisanim Sašom
               Pečetom.</p>
               <p>Na seji odbora so sodelovali predstavniki predlagateljev zakona, Ministrstvo za
               kmetijstvo, gozdarstvo in prehrano, Zakonodajno-pravna služba in Kmetijsko-gozdarska
               zbornica Slovenije. Kot gradivo smo člani odbora poleg predloga zakona prejeli še
               mnenje Zakonodajno-pravne službe, mnenje Vlade Republike Slovenije in mnenje Komisije
               Državnega sveta za kmetijstvo gozdarstvo in prehrano. Ni bilo vloženih nobenih
               amandmajev, niti predlogov za amandmaje odbora.</p>
               <p>Kot rečeno, smo prejeli pisno mnenje Zakonodajno-pravne službe, ki pa je dodatno
               obrazložila na odboru še določena dejstva. Zakonodajno-pravna služba meni, da
               predlagana rešitev s pravno-sistemskega vidika pomeni odmik od javnopravnega modela
               zbornic. Obveznost članstva kot pomemben konstitutivni element tega modela je namreč
               pravilom povezana z dolžnostjo plačevanja članskega prispevka. Zlasti, če finančna
               sredstva za delo zbornice niso zagotovljena iz drugih finančnih virov. Posebej pa je
               bilo opozorjeno, da rešitev povezana z uvedbo koncepta prostovoljnosti plačevanja
               zborničnega prispevka v okviru predlaganega zakonskega besedila ni dosledno
               izpeljana, saj se ta nanaša le na del določb veljavnega zakona, drugih pa ne
               odpira.</p>
               <p>Odboru je bilo posredovano tudi dopisno mnenje Vlade Republike Slovenije, ki predlogu
               zakona nasprotuje. Državna sekretarka je obrazložila, da predlog zakona vsebuje
               veliko medsebojno nasprotujočih si trditev, zaradi katerih Vlada tudi meni, da je
               predlog zakona pravno-sistemsko pomanjkljivo izoblikovan. Odbor se je seznanil tudi z
               mnenjem Komisije Državnega sveta za kmetijstvo, gozdarstvo in prehrano, ki prav tako
               ne podpira predloga zakona.</p>
               <p>Predstavnik predlagateljev je v dodatni obrazložitvi ponovil in poudaril, da je namen
               oziroma da je sedanji sistem organiziranosti v obliki obveznega članstva preživet.
               Njegova ukinitev pa bi pripomogla k svobodni odločitvi slehernega posameznika za
               članstvo v Kmetijsko-gozdarski zbornici Slovenije po zgledu gospodarskih zbornic. Po
               njihovem mnenju sedanji sistem predlagateljev ustreza predvsem zbornici sami, saj
               zasleduje le interes administrativno-upravne inštitucije. Strokovne storitve članstvu
               pa nudi po lastnih kriterijih selektivno.</p>
               <p>V razpravi je sodelovala tudi predstavnica Kmetijsko-gozdarske zbornice Slovenije, ki
               jasno, da zakona ne podpira. Člani odbora, ki so sodelovali v razpravi, so izrazili
               prepričanje, da bi ukinitev obveznega članstva v zbornici povzročilo še največ škode
               prav tistim, ki jo najbolj potrebujejo in so najbolj odvisni od njenega delovanja.
               Brez zborničnega sistema, ki nudi pomoč, med drugim tudi pri črpanju evropskih
               sredstev, bi bilo stanje na kmetijstvu in na podeželju še slabše. Izraženo je bilo
               tudi mnenje, da vprašanje članstva v zbornici niti ni ključnega pomena za obstoj te
               inštitucije, saj je delež sredstev zbran iz zborničnega prispevka relativno
               zanemarljiv v primerjavi s sredstvi, ki jih zbornica dobi za svoje delovanje iz
               državnega proračuna.</p>
               <p>Upoštevajoč mnenja Vlade Republike Slovenije, pripombe Zakonodajno-pravne službe in
               glede na razpravo članov odbora je odbor sprejel sklep, da Predlog zakona o
               spremembah in dopolnitvah zakona o Kmetijsko-gozdarski zbornici Slovenije ni primeren
               za nadaljnjo obravnavo in predlaga temu Državnemu zboru, da ta predlagani sklep tudi
               sprejme. Hvala lepa za pozornost.</p>
            </sp>
            <sp who="SDZ4:CukjatiFrance">

               <speaker>PREDSEDNIK FRANCE CUKJATI:</speaker>

               <p>Hvala. Predlagateljev zakona ni. Zato dajem besedo predstavniku Vlade za predstavitev
               stališča. Gospa Branka Tome, državna sekretarka na Ministrstvu za kmetijstvo,
               gozdarstvo in prehrano, izvolite, imate besedo.</p>
            </sp>
            <sp who="SDZ4:TomeBranka">

               <speaker>BRANKA TOME:</speaker>

               <p>Hvala za besedo gospod predsednik. Spoštovane poslanke, spoštovani poslanci.</p>
               <p>Pred nami je Predlog zakona o spremembah in dopolnitvah zakona o Kmetijsko-gozdarski
               zbornici Slovenije, ki ga je Vlada Republike Slovenije preučila in ugotovila, da
               predloga zakona ne more podpreti zaradi sledečih nedorečenosti in pravnih
               pomanjkljivosti.</p>
               <p>Prvič. Predlagana sprememba v 1. členu predloga zakona pomeni celovito spremembo
               zborničnega sistema. Predlog zakona z uvedbo prostovoljnega plačevanja zborničnega
               prispevka spreminja status Kmetijsko-gozdarske zbornice Slovenije iz javno pravne v
               zasebno pravno zbornico. Za tovrstno statusno spremembo bi bila potrebna celovita
               sprememba zakona. Prav tako tudi ni jasen nadaljnji status obveznih članov zbornice,
               ki imajo aktivno in pasivno volilno pravico, vendar prostovoljno plačujejo zbornični
               prispevek.</p>
               <p>Drugič. Predlog zakona dodaja nov člen, ki določa, da se na podlagi prostovoljne
               odločitve članov zbornice oblikujejo merila za zbornični prispevek. Predlagani člen
               določa oblikovanje meril, ki pa so že določena v veljavnem Zakonu o
               Kmetijsko-gozdarski zbornici Slovenije. Ta določila, ki so že določena, določajo
               merila za zbornične prispevke A, B in C in s tem tudi višino članarine. Obstoj teh
               meril ob uvedbi prostovoljnega plačevanja članarine je nesmiseln.</p>
               <p>Tretjič. 3. člen predloga zakona določa merila za zbornični prispevek A glede na
               člen, ki je bil s spremembo zakona leta 2004 že preoblikovan in pri katerem se pri
               osnovi za plačevanje zborničnega prispevka novi predlog še vedno sklicuje na stari,
               neveljavni zakon o dohodnini. Glede na to, da se spreminja samo člen, ki določa
               zbornični prispevek A, ne pa tudi tisti členi, ki določajo zbornični prispevek B in
               C, smatramo, da gre za nedorečeno rešitev.</p>
               <p>Nenazadnje, predlog zakona v 4. členu spreminja 43. člen zakona Kmetijsko-gozdarske
               zbornice Slovenije. Ta člen je prehodna določba osnovnega zakona o
               Kmetijsko-gozdarski zbornici iz leta 1999 in je določal začasne stopnje zborničnega
               prispevka, ki so veljale do sprejetja stopenj na pristojnem organu zbornice.
               Predlagatelj tudi ni predvidel nobenega prehodnega obdobja za uskladitev aktov
               zbornice. Predlagatelj v delih predloga poudarja javno korist zbornice, vendar na
               drugi strani želi preoblikovati zbornico v interesno združenje tistih, ki bodo
               plačevali članarino.</p>
               <p>Prav tako menimo, da obrazložitev in pa priloge predloga zakona vsebujejo mnogo med
               seboj nasprotujočih si trditev, zaradi katerih menimo, da je predlog zakona
               pravno-sistemsko pomanjkljivo izoblikovan. Glede na navedeno Vlada Republike
               Slovenije ne podpira Predloga zakona o spremembah in dopolnitvah zakona o
               Kmetijsko-gozdarski zbornici in meni, da ni primeren za nadaljnjo obravnavo. Hvala
               lepa.</p>
            </sp>
            <sp who="SDZ4:CukjatiFrance">

               <speaker>PREDSEDNIK FRANCE CUKJATI:</speaker>

               <p>Hvala. Sledi predstavitev stališč poslanskih skupin. Gospod Josip Bajc bo predstavil
               stališča Poslanske skupine Slovenske ljudske stranke. Prosim.</p>
            </sp>
            <sp who="SDZ4:BajcJosip">

               <speaker>JOSIP BAJC:</speaker>

               <p>Hvala lepa še enkrat, gospod predsednik. Spoštovana predstavnica in predstavnik
               Ministrstva za kmetijstvo, spoštovani kolegi in kolegice! Kratek bom. V Poslanski
               skupini Slovenske ljudske stranke predloga zakona ne bomo podprli, ker ga izgleda
               tudi predlagatelji ne podpirajo, saj nam ga niso prišli predstavit na pričetku seje.
            </p>
            </sp>
            <sp who="SDZ4:CukjatiFrance">

               <speaker>PREDSEDNIK FRANCE CUKJATI:</speaker>

               <p>Hvala. Gospod Alojz Posedel bo predstavil stališče Poslanske skupine Zares. Prosim.
            </p>
            </sp>
            <sp who="SDZ4:PosedelAlojz">

               <speaker>ALOJZ POSEDEL:</speaker>

               <p>Hvala lepa za besedo. Spoštovani gospod predsednik, predstavniki Vlade, kolegici in
               kolegi! V Poslanski skupini Zares ne bomo podprli predloga, ki je bil vložen, iz
               preprostega razloga, ker ocenjujemo, da ni bil vložen z resnimi, korektnimi nameni.
               To je bilo jasno z naše strani izpostavljeno že na seji Odbora za kmetijstvo. In
               sicer iz razloga, da smo v Poslanski skupini Zares ob koncu lanskega leta sami
               vložili spremembo tega Zakona o Kmetijsko-gozdarski zbornici iz prepričanja, da je
               potrebno tudi na tem področju uvesti določene spremembe. Nenazadnje je bilo to
               zapisano tako v koalicijski pogodbi. Bilo je obljubljeno s strani ministrice za
               kmetijstvo gospe Lukačičeve, ničkolikokrat.</p>
               <p>Tudi ob zamenjavi je gospod minister Jarc obljubljal, da je Zakon o
               Kmetijsko-gozdarski zbornici pripravljen in da samo čakamo, kdaj bo zagledal luč
               sveta. In ker se je potem čas v lanskem letu iztekal, smo vložili spremembo, ki bi v
               enem delu rešila res prisilnega članstva na deset tisoče obveznih članov, ki s samim
               kmetijstvom, s kmetijsko dejavnostjo nimajo praktično nobene povezave. Nenazadnje so
               se organizirali že v civilno iniciativo in nabrali zelo veliko podpisov proti tem.
               Sami v Poslanski skupini Zares se zavedamo pomena kmetijstva. Zelo.</p>
               <p>Vemo, da ne gre samo za gospodarsko dejavnost, ampak gre za bistveno več. Gre za
               ohranjanje podeželja, gre za socialno zadevo, gre za ohranjanje kulturne krajine. Pa
               vendar se zavedamo tudi tega, da je Kmetijsko-gozdarska zbornica v obdobju od
               ustanovitve do danes bila zelo pomemben igralec na tem področju in da bi tako
               prehitro poseganje v njeno delovanje pomenilo prej povzročitev škode kot pa pozitiven
               prinos. Zato nas je presenetila vložitev takšnega predloga, kot ga je dal
               predlagatelj. Glede na podpisnike je nerealno ocenjevati, da so to politični naivci.
               In bi pričakovali, da bo Vlada, ki ni ocenila našega predloga, ki je samo dvignil
               prag za obvezno članstvo s 85 evrov na 355. In tisti, ki so poznali že tudi javno
               objavljeno, nekako dogovorno določeno višino prispevka med zbornico, med
               ministrstvom, med sindikati, približno 167 evrov, potem priti s takšnim predlogom.
               Nas skrbi oziroma ocenjujemo, da je ta vložitev bolj pomenila nek dogovor ali pa neko
               akcijo, ki je onemogočila proceduro, ki bi jo naj izpeljala Vlada, da bi lahko
               volitve v Kmetijsko-gozdarsko zbornico izpeljali že po novem zakonu. Po zakonu, ki bi
               ga predlagala Vlada. Nekako tako je bilo tudi odgovorjeno na Odboru za kmetijstvo, da
               že potekajo vse potrebne aktivnosti za volitve v Kmetijsko-gozdarsko zbornico po
               starem zakonu.</p>
               <p>Torej lahko ocenimo, da je šlo pri tej vložitvi samo za manever za pridobitev časa in
               zagotovo ne za resno željo pomagati slovenskemu kmetu, pomagati tistim, ki so nekako
               neprostovoljno v tem članstvu, pomagati tistim, ki nimajo niti kvadratnega metra
               zemlje za obdelavo, ampak so jo nekako pridobili preko dedovanja ali kako drugače in
               se s kmetijstvom kot takšnim ne ukvarjajo.</p>
               <p>Zato bo zanimivo opazovati, kako bodo potekale aktivnosti in obljube Vlade, da bo
               predložila svoj zakon, da ga bo tudi pravočasno izglasovala in da bi volitve šle po
               novem zakonu.</p>
               <p>Kot rečeno, v Poslanski skupini Zares tega predloga zakona ne bomo podprli.</p>
            </sp>
            <sp who="SDZ4:CukjatiFrance">

               <speaker>PREDSEDNIK FRANCE CUKJATI:</speaker>

               <p>Hvala. Gospod Ivan Jelen bo predstavil stališče Poslanske skupine Demokratične
               stranke upokojencev. Prosim.</p>
            </sp>
            <sp who="SDZ4:JelenIvan">

               <speaker>IVAN JELEN:</speaker>

               <p>Hvala za besedo. Spoštovani predsednik, kolegice in kolegi, predstavniki Vlade! Glede
               Predloga zakona o spremembah in dopolnitvah zakona o Kmetijsko-gozdarski zbornici
               Slovenije smo v Poslanski skupini DeSUS zavzeli negativno stališče do predlaganih
               rešitev. Zato podpiramo sklep matičnega delovnega telesa, da zakon ni primeren za
               nadaljnjo obravnavo. Kar je bilo povedano s strani naše poslanske skupine v zvezi z
               ureditvijo področja članstva v Kmetijsko-gospodarski zbornici na eni izmed nedavnih
               sej Državnega zbora v okviru mnenja ustreznosti obveznega ali prostovoljnega
               vključevanja v predstavništvo zbornične strukture, lahko danes ponovim.</p>
               <p>V Poslanski skupini DeSUS podpiramo sedanjo načelno ureditev sistema članstva in
               reprezentativnosti zbornice. Se pa strinjamo z višanjem praga, ki je podlaga in pogoj
               za obveznost vključitve, in sicer na tak nivo, ki bo še naprej omogočal vključenost
               pomena zastopanja kmetijskih gospodarstev in njihovih temeljnih skupnih interesov in
               neodvisnost vloge in strokovnost dela zbornice.</p>
               <p>Prepričani smo, da je v času, ko naše kmetijstvo, gospodarske in ribiške dejavnosti
               še niso v popolnosti dozorele in se zato še niso uspele enakovredno in konkurenčno
               postaviti ob bok ostalim evropskim državam samo z obveznim vključevanjem v zbornično
               sestavo, možnost zagotavljati sledenje tem ciljem in pomagati slovenskemu podeželju z
               zanj značilnimi panogami ter njihovim izvajalcem pri uresničevanju njihovih
               interesov, ki so navsezadnje tudi naš skupni javni interes. Seveda pa se javni
               interes skozi ozko interesno združenje ne more in se tudi ne bi smel zasledovati, saj
               bi v tem največ škode utrpeli ravno tisti člani zbornice, ki so danes in bodo tudi v
               prihodnje v veliki meri odvisni od njene strokovne pomoči v obliki svetovalnih in
               razvojnih storitev.</p>
               <p>Celovita sprememba zborničnega sistema pomeni spremembo statusa javno-pravne zbornice
               v ozko interesno in zasebno-pravno ustanovo, ki pa zagotovo ne bo sledila nam vsem
               skupnem cilju konkurenčnega razvoja kmetijske politike in enakomernega razvoja
               podeželja. Tudi zato, ker predlagatelj ne rešuje posledično vseh vprašanj, ki bi jih
               sistem prostovoljnosti sprožil, smo v Poslanski skupini DeSUS ocenili, da je predlog
               zakona pravno sistemsko nedorečen in da v sled tega nadaljnja obravnava zakona ni
               smiselna. Hvala.</p>
            </sp>
            <sp who="SDZ4:CukjatiFrance">

               <speaker>PREDSEDNIK FRANCE CUKJATI:</speaker>

               <p>Hvala. Gospod Bogdan Barovič bo predstavil stališče Poslanske skupine Slovenske
               nacionalne stranke. Prosim.</p>
            </sp>
            <sp who="SDZ4:BarovičBogdan">

               <speaker>BOGDAN BAROVIČ:</speaker>

               <p>Hvala lepa, gospod predsednik. Kolegice, kolegi! Jaz bom tudi skušal biti, kot je moj
               prijatelj kolega iz Slovenske ljudske stranke, kratek, jasen in jedrnat. Koliko od
               100 in 100 zakonov Vlade nam jih Vlada ni predstavila, govorim predlagatelj, ampak se
               za to ne zjokamo?</p>
               <p>Namen zakona je, da se uvede prostovoljni zbornični prispevek. Obvezno članstvo v
               Kmetijsko-gozdarski zbornici naj se po vzoru gospodarske zbornice prekvalificira v
               prostovoljno. Na novo naj bi opredelili sistem pobiranja zborničnega prispevka in
               prihodke Kmetijsko gozdarske zbornice bi uvrstili v zbornični prispevek. To je namen.
               Razlogi za spremembo zakonodaje so vam bili podani. V Slovenski nacionalni stranki ne
               glede na to, da je sedaj volilno leto, pa ne glede na to, kaj se je dogajalo vmes,
               smo bili za prostovoljno članstvo v zbornicah.</p>
               <p>Mislim, da je bilo vloženih v treh mandatih za nazaj približno 7 ali pa 6 novel.
               Mislim, da. No, na pamet ne bom govoril. V tem mandatu dve. V prejšnjem 2 noveli in
               še v prejšnjem, od leta 1996 do 2000, tudi ena ali dve za spremembo. Predlog je tak.
               Zakaj prisiliti nekoga v nekaj, če noče? Mislim, da je pošteno, odkrito ljudem treba
               povedati. To ponujamo. Nič hudega, če boste proti predlaganemu Zakonu o spremembah in
               dopolnitvah zakona o Kmetijsko-gozdarski zbornici Slovenije. Ob tem je pa treba
               vedeti tudi, da je kar nekaj ljudi, ki so izrazili svojo željo. Tako, da ni sedaj to
               nek populizem neke stranke, ki je bila ali je ali bo ali karkoli že. Tukaj govorimo o
               nekaj deset tisoč fizičnih oseb, ki nekih dejavnosti ne opravljajo, pa plačujejo
               obvezno članstvo. Bodimo toliko pošteni eni do drugega.</p>
               <p>Člani Kmetijsko-gozdarske zbornice so lastniki večinoma manjših kmetijskih ali
               gozdnih zemljišč. Se ne ukvarjajo s kmetijsko ali gozdarsko dejavnostjo kot virom
               dohodka. Zavezanci za plačilo zborničnega prispevka A iz 23. člena zakona itn., itn.
               Mi smo dali predlog in možnost tem ljudem, naj se odločijo. Sedaj biti populističen
               do ljudi. Vi lahko rečete, da smo mi. Mi lahko rečemo, da ste vi populistični. Meni
               je vseeno. Ampak dejstvo je, kdor želi biti v neki zbornici, naj to izrazi
               prostovoljno, ne obvezno. Kdor dejansko opravlja te dejavnosti, naj ima od tega
               koristi in obveznosti in obveznost. To je čisto enostaven razlog za vložen Zakon o
               spremembah in dopolnitvah zakona o Kmetijsko-gozdarski zbornici. Jaz ne glede na vse
               politične opcije mislim, da je to pošteno. Vaša odločitev bo, kakršna pač bo. Naša je
               bila dana skozi predlog zakona. Reči pa to, saj pravim, saj je škoda. Mislim, nima
               smisla, da, če predlagatelj ne predstavi zakona, da sedaj to je razlog, da ga ne
               sprejmemo ali kakorkoli. Seveda neumnost vrhunske klase. Ker stotine zakonov, ki jih
               je vložila Vlada, nam jih ni nikoli predstavljala in mi smo se morali sami odločati
               in <q>"pluti med silo in karibdo"</q>. Nihče vas ne sili.</p>
               <p>V Slovenski nacionalni stranki bomo Predlog zakona o spremembah in dopolnitvah zakona
               o Kmetijsko-gozdarski zbornici Slovenije podprli in predlagamo tudi vsem ostalim, ki
               imate stike z ljudmi, ki se ukvarjajo s to dejavnostjo, glede na dejstva, ki so
               navedena, da odločate po svoji vesti. Politika mine, ljudje ostajajo. Hvala lepa.</p>
            </sp>
            <sp who="SDZ4:CukjatiFrance">

               <speaker>PREDSEDNIK FRANCE CUKJATI:</speaker>

               <p>Hvala. Gospod Boštjan Zagorac bo predstavil stališče Poslanske skupine nepovezanih
               poslancev.</p>
            </sp>
            <sp who="SDZ4:ZagoracBoštjan">

               <speaker>BOŠTJAN ZAGORAC:</speaker>

               <p>Hvala za besedo, spoštovani predsednik. Glede na vsa predhodna izvajanja bom začel z
               vprašanji. Prvo vprašanje: Ali ni svobodna gospodarska pobuda zapisana v Ustavi
               Republike Slovenije? Ali ni svobodna izbira zapisana v Ustavi Republike Slovenije?
               Ali ni svoboda odločanja zapisana v Ustavi Republike Slovenije? In četrto vprašanje:
               Ali ni čas, da slovenskemu kmetu povemo po resnici, kaj se dogaja v EU? Kje je
               Slovenija kot kmetijska država? Se vam zdi, da je prehitro ali politično neprimerno v
               tem trenutku? Ali ni mogoče čas, da slovenskega kmeta pripravimo na dejstvo, da
               grozne velike, življenjsko potrebne perspektive v državi Republiki Sloveniji za
               kmetijstvo ni?</p>
               <p>Nekateri smo imeli možnost slišati tudi komisarja EU, ko je dejal: <q>"Slovenija je, no,
               malo večje polje."</q></p>
               <p>Ali ni čas, da ljudi soočimo z resnico? Jaz vem, da je strah lepa reč, ki ga od zunaj
               ni nič, ampak pred volitvami je še kako pomemben. Dajmo ljudem povedati, kaj jih
               čaka. In če bomo povedali resnico in če jih bo Kmetijsko-gozdarska zbornica naučila
               to resnico sprejeti, jih z njo učiti delovati tudi po sistemu EU, potem naj bo tudi
               članstvo, pa če hočete, obvezno.</p>
               <p>Ampak zakon, ki je pred nami, sledi tistemu, kar si Vlada ne upa. Sledi tistemu,
               čemur minister za kmetijstvo ne upa priti za to govornico in povedati slovenski
               javnosti in slovenskemu kmetu. Zakon sledi pobudi Vlade Republike Slovenije, da naj
               bo članstvo v določenih zbornicah prostovoljno. Zgodilo se je na gospodarski zbornici
               popolnoma enako. To je bila smernica Vlade Republike Slovenije. In zakon, ki je pred
               nami, ji samo sledi. Izbira oziroma skrb, da Kmetijsko-gozdarska zbornica ne bi mogla
               delovati, če bi ukinili obvezno članstvo, je odveč. Na Odboru za kmetijstvo smo
               poslušali, kako dobro dela Kmetijsko-gozdarska zbornica, kako je odlična, kako pomaga
               malemu kmetu, kako pomaga pridobivati subvencije malega kmeta, kako pomaga
               pridobivati evropska sredstva malemu kmetu. In če to počne v resnici, potem je
               popolnoma odveč skrb, da bi propadla. Nekdo, ki dela dobro, bi z veseljem, kmet od
               koderkoli pač prihaja, ne glede na teritorialnost naše države z veseljem plačal 10
               evrov članarine ali kolikor pač to trenutno zahteva zakon od njega, če bo dobil pa
               300, 500 tisoč evrov subvencij. Vprašanje se pa postavi takrat, ali ta zbornica
               resnično dela v interesu teh kmetov, ki niso sposobni - predstavnica
               Kmetijsko-gozdarske zbornice je dejala, da niso šolani za to, da bi lahko pridobili
               kakršnokoli korist od kjerkoli, bodisi od države bodisi od Evrope. In pri tem jim
               pomaga Kmetijsko-gozdarska zbornica. Ali je to res? Dajmo vprašati uporabnike
               Kmetijsko-gozdarske zbornice, ali je to res. Jaz sem jih vprašal, pa so rekli, da ne,
               da to ni res.</p>
               <p>Kmetijsko-gozdarska zbornica po prepričanju večine članov dela za svoj interes, za
               tisto svojo dobrobit, da imajo plače, da lahko živijo, pri tem pa jim dajejo neke
               napotke, na podlagi katerih se ne morejo znajti. Ali je to interes
               Kmetijsko-gozdarske zbornice? Ali je to svobodna pobuda?</p>
               <p>In pa temeljno vprašanje, ki ga bom na koncu še enkrat ponovil: Ali bomo še naprej
               lagali slovenskemu kmetu o njegovi perspektivi in njegovi prihodnosti? Mislim, da je
               čas za resnico. Če je ta Vlada pred volitvami seveda ne upa povedati. Zato bomo zakon
               v Poslanski skupini nepovezanih poslancev Lipa z veseljem podprli. Hvala.</p>
            </sp>
            <sp who="SDZ4:CukjatiFrance">

               <speaker>PREDSEDNIK FRANCE CUKJATI:</speaker>

               <p>Hvala. Gospod Franc Sušnik bo predstavil stališče Poslanske skupine Slovenske
               demokratske stranke. Prosim.</p>
            </sp>
            <sp who="SDZ4:SušnikFranc">

               <speaker>FRANC SUŠNIK:</speaker>

               <p>Spoštovani gospod predsednik, spoštovana gospa sekretarka, gospe in gospodje! Predlog
               zakona o spremembah in dopolnitvah zakona o Kmetijsko-gozdarski zbornici Slovenije,
               ki ga je v proceduro vložila skupina poslancev Državnega zbora, je nedorečen, pravno
               pomanjkljiv, skratka, slab.</p>
               <p>V zakonskem predlogu je cela vrsta pomanjkljivosti in netočnosti. Obrazložitev zakona
               in priloge so polne med seboj nasprotujočih si trditev, kar je najkrajši možni
               povzetek mnenja Zakonodajno-pravne službe. Pridružujemo se temu mnenju in ugotavljamo
               lahko samo, da je predlog zakona pravno-sistemsko popolnoma neustrezen. Predlagatelj
               očitno ni imel resnih namenov in zakonski predlog ne odraža iskrene želje spreminjati
               veljavne ureditve in organiziranosti Kmetijsko-gozdarske zbornice.</p>
               <p>Zaradi vsega navedenega bomo poslanci Slovenske demokratske stranke glasovali za
               sklep, da predlog zakona ni primeren za nadaljnjo obravnavo. Hvala lepa.</p>
            </sp>
            <sp who="SDZ4:CukjatiFrance">

               <speaker>PREDSEDNIK FRANCE CUKJATI:</speaker>

               <p>Hvala. Gospod Janko Veber bo predstavil stališče Poslanske skupine Socialnih
               demokratov. Prosim.</p>
            </sp>
            <sp who="SDZ4:VeberJanko">

               <speaker>JANKO VEBER:</speaker>

               <p>Hvala za besedo. Lep pozdrav v imenu Poslanske skupine Socialnih demokratov!
               Kmetijsko-gozdarska zbornica, njene pristojnosti, financiranje nalog iz zborničnega
               prispevka in iz proračuna, pravzaprav narekujejo, da bi se danes morali pogovarjati o
               Zakonu o Kmetijsko-gozdarski zbornici in kmetijsko-gozdarskih zavodih. To je namreč
               odraz vsebine delovanja zbornice, kajti struktura prihodkov je približno v razmerju
               proračun 70%, tržni prihodki 20% in zbornični prispevek 10%. 70% seveda predstavljajo
               sredstva iz proračuna ravno zaradi delovanja kmetijsko-gozdarskih zavodov. Če se
               pogovarjamo o smiselnosti in obstoju Kmetijsko-gozdarske zbornice, o obveznemu ali
               neobveznemu članstvu, potem zagotovo bi morali danes imeti zelo jasen odgovor s
               strani Kmetijsko-gozdarske zbornice, zakaj kmetje še nimajo izplačanih subvencij, ki
               jim pač pripadajo, in zakaj so te subvencije izplačane z enoletnim, dveletnim ali
               celo večletnim zamikom.</p>
               <p>Velikokrat odgovor najdemo ravno v tem dejstvu, da pravzaprav svetovalna služba, ki v
               Kmetijsko-gozdarski zbornici seveda opravlja svoje naloge na način, ki je mogoč in da
               ta način vedno ne prinaša učinkovitih rezultatov oziroma pravočasnih ukrepov za
               izplačilo subvencij. Ampak tukaj pravzaprav zbornica ne čuti, da bi opozarjala na ta
               problem. Zato je smiselno razpravljati o tem, ali imeti zbornico z obveznim članstvom
               ali neobveznim članstvom. Kajti, če danes govorimo o tem, da zbornični prispevek
               predstavlja vsega 10% prihodkov, tako skozi porabo tega prispevka ugotovimo, da gre
               za sejnine organov Kmetijsko-gozdarske zbornice in stroške dela nekje okrog 90% vseh
               prispevkov, ostalo pa nekako pade še na pisarniški material in tekoče poslovanje.</p>
               <p>Torej zbornični prispevek, ki ga plačujejo politične osebe, verske skupnosti, pravne
               osebe in zadruge, morajo dajati tudi ustrezen servis oziroma podlago vsem, ki
               pričakujejo, da kmetijstvo funkcionira na konkurenčen način. In da pravzaprav
               dosegamo tiste standarde, ki si jih želimo znotraj Evropske unije. Tako da je izjemno
               pomembno vprašanje, ali obvezno ali neobvezno članstvo ravno iz tega naslova, kako
               lahko vsi ti, ki plačujejo ta prispevek, vplivajo na delovanje zbornice.</p>
               <p>Žal ugotavljamo, da trenutna organiziranost ne zagotavlja nikakršne možnosti pravnim
               osebam, ki se ukvarjajo s kmetijsko dejavnostjo, da sodelujejo v organih zbornice.
               Možnosti izvolitve pravzaprav ni. Tako se vedno nekako srečujemo z dejstvom, da
               zbornica pravzaprav izpolnjuje neke naloge trenutne, vladajoče opcije in ne zastopa
               interesov članov. In mislim, da interese članov v tem hipu bistveno bolj zastopa in
               uveljavlja sindikat kmetov kot pa sama zbornica.</p>
               <p>Zato menimo v Poslanski skupini Socialnih demokratov, da bi bilo potrebno zelo
               natančno preučiti takšno organiziranost Kmetijsko-gozdarske zbornice. Menimo, da bi
               morali tudi v tistem trenutku, ko se ta natančna analiza naredi, določiti rok, v
               katerem se izteče obvezno članstvo, denimo tri leta. In potem preidemo na
               prostovoljno članstvo. S tem mislimo, da bi se resnost sodelovanja zbornice, resnost
               v tem smislu, da se ukvarja resnično s problemi, ki jih imajo člani, bistveno
               povečala in bi pravzaprav postala zbornica zelo resen partner Vladi oziroma
               Ministrstvu za kmetijstvo pri udejanjanju kmetijske politike. Seveda ta zakon, ki ga
               imamo danes pred seboj, ne rešuje vsega tega. Žal tega ne bo reševal tudi zakon, ki
               ga pripravlja Vlada. Sicer pa predlogu sklepa Odbora za kmetijstvo in gozdarstvo v
               Poslanski skupini Socialnih demokratov ne bomo nasprotovali. Hvala.</p>
            </sp>
            <sp who="SDZ4:KlavoraVasja">

               <speaker>PODPREDSEDNIK MAG. VASJA KLAVORA:</speaker>

               <p>Hvala lepa. Besedo ima gospod Geza Džuban v imenu Poslanske skupine LDS. Prosim.</p>
            </sp>
            <sp who="SDZ4:DžubanGeza">

               <speaker>GEZA DŽUBAN:</speaker>

               <p>Hvala lepa, predsedujoči. Lep pozdrav! Predstavniki ministrstva, kolegice in kolegi!
               V poslanskem klubu Liberalne demokracije ne bomo podprli predloga zakona, ki so ga v
               proceduro vložili poslanski kolegi predvsem z namenom, da se ukine obvezno članstvo v
               Kmetijsko-gozdarski zbornici. Mogoče naj opozorim in poudarim toliko, da je to
               Kmetijsko-gozdarska zbornica in ne Kmetijsko-gospodarska zbornica. Pomotoma je namreč
               bilo to navedeno. Jaz bi vam lahko v imenu poslanskega kluba navedel kar nekaj
               utemeljenih in korektnih razlogov, ki ste jih vsi tukaj navajali. Zaradi katerih na
               eni strani podpirate predlog matičnega delovnega telesa, da ne podprete zakona, ki so
               ga vložili v proceduro poslanski kolegi, in razloge, zakaj zbornica, takšna kot je z
               obveznim članstvom, naj še zmeraj ostane. Jaz bom te zadeve samo na kratko povzel.
               Predvsem pa opozoril na trenutek, ki je pred nami, kako naprej.</p>
               <p>Kmetijsko-gozdarska zbornica je sistem, ki je v vseh teh letih pokazal določene
               pomanjkljivosti. Tudi pomanjkljivosti z vidika obveznega članstva in ga kaže
               spremeniti. Spremeniti na eni strani z vidika vsebine in pristojnosti ter obveznosti
               zbornice njenega financiranja in predvsem praga za obvezno članstvo. In to je kar
               nekaj predlogov zakona poskušalo rešiti, kar v tem trenutku nimamo rešeno. Čas za
               prostovoljno članstvo še ni zrel. Večina sedanjih članov si želi, da bi bili
               prostovoljni ali nikakršni člani Kmetijsko-gozdarske zbornice. Vendar, če bi to
               članstvo mi ukinili, obvezno članstvo, bi prizadeli same člane, ker bi bil osip
               prevelik in potem se lahko zgodijo tudi spremembe v zbornici, ki bi škodovale
               dosedanji populaciji kmetov.</p>
               <p>V proceduri sprememb tega zakona z vidika praga smo že v skupnem poslanskem klubu
               Liberalne demokracije sodelovali na način, da smo pripravili zakon, katerega so
               pozneje vložili kolegi s kolegom Posedelom na čelom. S podpisnikom, prvim
               podpisnikom.</p>
               <p>Predlog zakona ni bil sprejet. Pred seboj imamo drug zakon kolega Pečeta, ki ukinja
               obvezno članstvo, kateremu sledi vladni predlog. Eden od utemeljenih razlogov je tudi
               to, da tega zakona ne podpremo, da je v proceduri vladni predlog, ki postavlja nekje
               na eni približno realni osnovi prag za obvezno članstvo, ki bi naj rešil veliko
               pripomb, ki so v javnosti, predvsem pa med dosedanjimi obveznimi in nepotrebnimi
               člani v Kmetijsko-gozdarski zbornici. In tukaj tisto bistvo, kar sem v uvodu rekel,
               da bom opozoril na trenutek, ki je pred nami. V treh in pol letih bomo imeli na mizi
               tri zakone: Posedelov, Pečetov in vladni. Volitve v Kmetijsko-gozdarsko zbornico bodo
               po četrtem zakonu. Po veljavnem zakonu, ker bomo zamudili rok z vladnim zakonom in
               bodo v zbornico, čeprav bomo imeli zmanjšano število članov, volili vsi dosedanji
               člani zbornice, kar je nesprejemljivo. Če ima kdo v žepu adut, kako rešiti nastalo
               situacijo, kako pospešiti postopek veljavnosti zakona, ki je v proceduri, tokrat
               govorim v osebnem imenu, bi jaz ta predlog pozdravil, da ne <q>"farbamo"</q> ljudi, da se ne
               norčujemo iz njih in da jih ne zavajamo. Da bomo imeli sprejet prepozno zakon, ki je
               bil napisan že pred letom ali dvema, člani bodo pa ostali vsi. Volili bodo vsi, ki
               jutri ne bodo več člani.</p>
               <p>Morda je tudi za marsikoga, brez zamere kolegi, zadeva težko razumljiva, ampak takšna
               je situacija. In je naloga vseh nas, da ljudem prizanesemo s to, da ne rečem,
               potegavščino. Ker se bojim, da je nekaj zadaj. In da rešimo situacijo na en korekten
               način, da bodo dejansko ostali člani tisti, ki bodo po noveli zakona oziroma po
               spremembi zakona v zmanjšanem številu, in da bo naprej zadeva tekla normalno in da ne
               bomo imeli pred seboj štiri leta novega nezadovoljstva. Hvala lepa.</p>
            </sp>
            <sp who="SDZ4:KlavoraVasja">

               <speaker>PODPREDSEDNIK MAG. VASJA KLAVORA:</speaker>

               <p>Hvala lepa. In še besedo ima gospa Marjetka Uhan v imenu Poslanske skupine NSi.
               Prosim.</p>
            </sp>
            <sp who="SDZ4:UhanMarjetka">

               <speaker>MARJETKA UHAN:</speaker>

               <p>Hvala lepa še enkrat za besedo. Pred nami je novela Zakona o Kmetijsko-gozdarski
               zbornici, ki jo je predlagala skupina poslancev s prvo podpisanim Sašom Pečetom.
               Bistvo predlagane spremembe zakona je v prostovoljnem članstvu oziroma prostovoljnem
               plačevanju zborničnega prispevka. Prav to dejstvo naj bi po njihovem mnenju
               zagotovilo učinkovitejše in kvalitetnejše delo zbornice na čelu enakosti, večjo
               dostopnost zborničnih storitev in razbremenilo člana finančnega bremena. Zgolj zadnje
               bi bilo res, vse ostalo pa, žal, s to novelo ne bi zagotovili. Na pomanjkljivosti
               novele in nedorečenosti s pravnega vidika v tem predlogu so opozorili s strani Vlade,
               Zakonodajno-pravne službe, pa predlagatelji nanje niso odreagirali niti z enim
               amandmajem.</p>
               <p>V Novi Sloveniji predlagane novele ne bomo podprli. Vse, kar je bilo možno doseči s
               konsenzom v koaliciji pa tudi v zbornici, sindikatu in drugih nevladnih kmečkih
               organizacijah v tem mandatu, je zapisano v vladnem predlogu, ki bo v kratkem na seji.
               Ta zakon bi bil danes sicer na seji, če ne bi Vlada mečkala. Današnji predlagatelji
               pa so to izkoristili in v bistvu zavlekli oziroma povzročili tudi nejasnosti glede
               volitev v Kmetijsko-gozdarsko zbornico, ki so pred nami.</p>
               <p>V Novi Sloveniji smo zato tudi med predlagatelji oziroma sopodpisniki za izredno sejo
               z namenom, da se volitve izpeljejo po novem vladnem predlogu in zgolj po novem
               vladnem predlogu.</p>
               <p>V Novi Sloveniji bomo podprli sklep matičnega delovnega telesa, da predlog zakona ni
               primeren za nadaljnjo obravnavo. Hvala lepa.</p>
            </sp>
            <sp who="SDZ4:KlavoraVasja">

               <speaker>PODPREDSEDNIK MAG. VASJA KLAVORA:</speaker>

               <p>Hvala lepa. Končali smo s predstavitvijo stališč poslanskih skupin. O predlogu sklepa
               bomo v skladu s časovnim potekom seje zbora odločali danes v okviru glasovanj pol ure
               po prekinjeni 10. točki dnevnega reda.</p>
               <p>S tem prekinjam to točko dnevnega reda.</p>
               <p>Prehajamo na <title>9. TOČKO DNEVNEGA REDA</title>, to je na obravnavo <title>PREDLOGA ZAKONA
                  O SPREMEMBAH IN DOPOLNITVAH ZAKONA O VOLITVAH V DRŽAVNI ZBOR PO SKRAJŠANEM
                  POSTOPKU.</title>
               </p>
               <p>Predlog zakona je v obravnavo zboru predložila skupina poslancev in poslank s
               prvopodpisanim gospodom Jožefom Školčem. V zvezi s tem predlogom zakona Odbor za
               notranjo politiko, javno upravo in pravosodje predlaga Državnemu zboru sprejem
               sklepa, da predlog zakona ni primeren za nadaljnjo obravnavo. Besedo dajem
               predsedniku odbora gospodu Dragu Korenu za dopolnilno obrazložitev predloga sklepa.
            </p>
            </sp>
            <sp who="SDZ4:KorenDrago">

               <speaker>DRAGO KOREN:</speaker>

               <p>Lep pozdrav poslankam, poslancem, predsedujočemu in predstavniku ministrstva! Odbor
               za notranjo politiko, javno upravo in pravosodje je na 41. seji obravnaval Predlog
               zakona o spremembah in dopolnitvah zakona o volitvah v Državni zbor, ki ga je v
               obravnavo po skrajšanem postopku predložila skupina poslank in poslancev s
               prvopodpisanim Jožefom Školčem. Predstavniki predlagatelja so najprej podali dodatno
               obrazložitev k členom predloga zakona. Povedali so, da zakon v pravnem smislu ni
               dovolj konsistenten, da je v koliziji z drugimi predpisi in da ne vsebuje dovolj
               jasnih in podrobnih pravil, ki bi omogočila izvrševanje volilne pravice skladno z
               ustavo Republike Slovenije. Razlogi za spremembo so dve odločbi Ustavnega sodišča.
               Prva, s katero je Ustavno sodišče ugotovilo, da zakon o lokalnih volitvah in zakon o
               volitvah v Državni zbor ne urejata načina glasovanja po pošti. In pa druga odločba
               Ustavnega sodišča, s katero je ugotovilo, da je zakonska ureditev, ki ne določa, da
               člani volilnih odborov ne morejo biti osebe, ki so v sorodstvenem razmerju s
               kandidati na volitvah, v neskladju z načelom enakosti volilne pravice. Spremembo
               veljavnega zakona narekujejo tudi nejasnosti pri volitvah predsednika republike 21.
               10. 2007. Predstavnica Zakonodajno-pravne službe je v predstavitvi pisnega mnenja te
               službe povedala, da predlog zakona glede glasovanja po pošti spreminja ureditev
               pravočasnosti glasovnic pri ugotavljanju izida glasovanja, in sicer ne glede na to,
               ali gre za glasovanje na ozemlju Republike Slovenije ali za glasovanje po pošti v
               tujini. Predlog zakona rok za upoštevanje glasovnic skrajšuje, in sicer pri
               glasovanju v Republiki Sloveniji za 17 ur, pri glasovanju v tujini pa skoraj za osem
               dni. Po drugi strani pa se roki za nekatera volilna opravila podaljšujejo za pet
               dni.</p>
               <p>Po mnenju Zakonodajno-pravne službe je glede na odločbo Ustavnega sodišča za presojo
               ustavnosti takšne rešitve ključen odgovor na vprašanje, ali je predlagana zakonska
               ureditev glede rokov za posamezna volilna opravila in črtanje možnosti za glasovanje
               na uradno praznih glasovnicah v celoti takšna, da omogoča čim večjemu številu
               volilnih upravičencev, ki so na dan glasovanja v tujini, dejansko izvrševanje volilne
               pravice. Zato Zakonodajno-pravna služba meni, da bi bilo potrebno predlagane rešitve
               ponovno preučiti na podlagi temeljite analize veljavnih zakonskih rokov, na kar
               opozarja tudi Ustavno sodišče.</p>
               <p>Potem je k predlogu zakona podala svoje mnenje tudi Vlada. Na seji je bil
               predstavnik, se pravi državni sekretar iz Ministrstva za javno upravo. Povedal je, da
               Vlada predloga zakona ne podpira in da bo v naslednjih tednih sama predlagala novelo
               zakona o volitvah v Državni zbor.</p>
               <p>Glede nezdružljivosti članstva osebe, ki je v sorodstvenem razmerju s kandidatom na
               volitvah, v volilnem odboru Vlada meni, da bi bila izvedba volitev na način, ki je
               predlagan v zakonu, bistveno otežena. Predlagana ureditev glasovanja iz tujine pa bi
               po mnenju Vlade predstavljala korak nazaj, saj bi kljub predlagani prestavitvi
               volilnih opravil za pet dni namreč obstajala realna nevarnost, da pomembnemu oziroma
               znatnemu številu volilnih upravičencev, ki so na dan glasovanja v tujini, ker tam
               začasno ali stalno prebivajo, ne bi bilo omogočeno uresničevanje volilne pravice.
               Člani odbora so v razpravi izpostavili predvsem vprašanje ustreznosti volilnih
               imenikov glede glasovanja v tujini. K predlogu zakona je bil vložen amandma k 1.
               členu poslanskih skupin LDS, SD, Zares, SNS in nepovezanih poslancev, ki pa ni bil
               sprejet. Glede na razpravo, ki je bila na odboru, je odbor sprejel sklep, da predlog
               zakona ni primeren za nadaljnjo obravnavo in odbor predlaga Državnemu zboru, da tudi
               Državni zbor sprejme takšen sklep. Hvala lepa.</p>
            </sp>
            <sp who="SDZ4:KlavoraVasja">

               <speaker>PODPREDSEDNIK MAG. VASJA KLAVORA:</speaker>

               <p>Hvala lepa. Besedo dajem predstavniku predlagateljev predloga zakona za predstavitev
               stališča do predloga matičnega delovnega telesa. Gospod Jožef Školč. Prosim.</p>
            </sp>
            <sp who="SDZ4:ŠkolčJožef">

               <speaker>JOŽEF ŠKOLČ:</speaker>

               <p>Hvala lepa, gospod podpredsednik. Spoštovane kolegice, spoštovani kolegi. Odločitev
               večine v matičnem delovnem telesu je tiste vrste odločitev, ki poznavalce
               parlamentarizma v tem mandatu sploh ne more nikakor presenetiti. Po eni strani vsi
               vemo, da je potrebno ta zakon praktično v vseh tistih členih, na katerega smo
               predlagatelji ciljali, spremeniti, po drugi strani pa večina v tem zboru meni, da je
               za ustrezne spremembe kvalificirana samo vlada oziroma tisti, ki so dobili, kot sami
               pravijo, večinski mandat, da urejajo vse in tako tudi volitve v Državni zbor in
               kasneje bomo sorodno govorili tudi o volitvah predsednika republike.</p>
               <p>Tako smo tu v paradoksalni situaciji, da bomo danes zavrnili predlog zakona, ki ga bo
               morala skoraj v identičnem tekstu, če odštejemo ureditev za volitve tistih ljudi, ki
               imajo stalno ali začasno bivališče v tujini predstaviti kasneje tudi Vlada. Zato bi
               rad vas in tiste, ki to spremljajo, opozoril, da gre za tiste vrste ignoranco, ki si
               ne dopusti dopovedati, da je potrebno tudi volilni sistem ali predvsem volilni sistem
               spreminjati tako, da so te spremembe pravočasne, da so sprejemljive za širši krog
               tistih, ki so zainteresirani, in da so na koncu tudi vsem razumljive.</p>
               <p>Dve spremembi sta nujno potrebni zaradi odločb Ustavnega sodišča. Tudi ti dve
               spremembi je vladna večina zavrnila. Ne verjamem, da jih je mogoče spremeniti
               drugače, kot smo predlagali. V parlamentarnem postopku imamo identične rešitve za
               volitve v regionalne organe. Torej lahko rečemo, da tisto, kar vlada misli, da je
               dobro, kadar predlaga sama, ni dobro, kadar predlaga opozicija. Ne vem, na kakšen
               način je potem mogoče doseči širši konsenz.</p>
               <p>Kar se tiče sprememb volitev po pošti iz tujine, pa gre zagotovo, kot je bilo tu
               rečeno, za neke vrste korak nazaj. Ampak ta korak nazaj je potrebno storiti iz
               preprostega razloga, ker rešitve, ki jih je sprejel Državni zbor, pomenijo korak v
               prazno ali v neko veliko negotovost. Kajti zahteva, da se pošljejo volilna gradiva
               vsem upravičencem v tujini, ne glede na to, ali si to želijo ali ne, ne glede ali na
               to, da se je izkazalo, da so ti seznami strahovito pomanjkljivi, prinaša veliko
               nevarnost zlorab. O tem govorijo praktično vsi, ki to spremljajo. S tega vidika je
               zagotovo potrebno storiti ta tako imenovani korak nazaj k bolj preglednemu odločanju.
               Nenazadnje je to isto rešitev promoviral - ne vem, če je zaradi tega tudi takoj hitro
               zbolel - minister Virant in bil kasneje primerno ukorjen. In danes pač ne more tu z
               nami sedeti in ne more biti zaradi tega v zadregi, da zagovarja stališče, ki mu sicer
               ne bi verjel. Ta korak nazaj je potreben predvsem zaradi preglednosti volitev,
               predvsem zaradi tega, da ne pride do možnosti dvojnega glasovanja, predvsem zaradi
               tega, da se olajša preštevanje glasov, da se olajša delo volilnih komisij in da se
               pravočasno ugotovi izid volitev. Vsaka najmanjša razpoka v volilnem sistemu omogoča
               spore. In najslabše je, kadar o volilnih izidih odločajo sodišča. To smo že imeli. In
               spremembe, ki smo jih predlagali, bi to preprečile.</p>
            </sp>
            <sp who="SDZ4:KlavoraVasja">

               <speaker>PODPREDSEDNIK MAG. VASJA KLAVORA:</speaker>

               <p>Hvala lepa. Besedo dajem predstavniku Vlade za predstavitev stališča do predloga
               matičnega delovnega telesa. Gospod mag. Roman Rep, državni sekretar, izvolite.</p>
            </sp>
            <sp who="SDZ4:RepRoman">

               <speaker>MAG. ROMAN REP:</speaker>

               <p>Hvala, gospod podpredsednik. Spoštovane poslanke in poslanci! Kot je bilo že danes tu
               rečeno, Vlada ne podpira sprememb zakona, ki jih je pripravila skupina poslancev s
               prvopodpisanim gospodom Školčem. Že uvodoma lahko povem, gospod Školč, vaša teza, da
               tisto, kar Vlada pripravi, je dobro, tisto, kar pripravi druga stran, ni dobro in
               tega Vlada ne podpre, absolutno ne drži.</p>
               <p>Če pogledamo konkretno med bistvenimi spremembami, ki jih je skupina poslancev
               predlagala, je tudi nezdružljivost članstva osebe, ki je v sorodstvenem razmerju s
               kandidatom na volitvah v volilnem odboru. Mi smo vsekakor mnenja, da je udejanjanje
               ustavne odločbe v predlagani obliki nedodelano in nesprejemljivo. V praksi bi ta
               rešitev lahko pomenila, da bi bilo treba vsakega izmed več tisoč članov volilnih
               odborov vnaprej preverjati in ugotavljati njegovo morebitno sorodstveno razmerje s
               kandidatom na volitvah. Dejansko bi bile takšne volitve zelo otežene oziroma jih bi
               ne bilo sploh mogoče izvesti. Z namenom spoštovanja, vsekakor, odločbe Ustavnega
               sodišča Vlada predlaga, da se takšna nezdružljivost v zakonu sicer predpiše, da pa bi
               bila praktično učinkovita rešitev, po kateri bi bili člani oziroma član volilnega
               odbora v določenem roku po javni objavi kandidatnih list dolžan obvestiti okrajno
               volilno komisijo o svojem sorodstvenem razmerju s kandidatom. Tako bi lahko volilna
               komisija seveda ustrezno ravnala in reagirala na takšno situacijo.</p>
               <p>Skupina poslancev v noveli med drugim tudi predlaga, da bi z določenimi volilnimi
               opravili pričeli pet dni prej, kot je to v veljavnem zakonu. Naše mnenje je, da kljub
               prestavitvi volilnih opravil za pet dni obstaja realna nevarnost, da bi pomembnemu
               oziroma znatnemu številu volilnih upravičencev, ki so na dan glasovanja v tujini,
               bodisi zaradi stalnega oziroma začasnega prebivanja, s tem bila onemogočena oziroma
               otežena volilna pravica.</p>
               <p>Vlada se ne strinja tudi z rešitvijo za ukinitev uradne prazne glasovnice. Ravno ta
               uradna prazna glasovnica olajšuje izvrševanje ustavne pravice oziroma volilne
               pravice. In vsekakor, gospod poslanec, to je korak nazaj. Če bi sledili tej vaši
               rešitvi bi naredili bistveni korak nazaj. Glede rešitve, po kateri so glasovnice
               upoštevane le, če so potrjene s strani diplomatsko-konzularnih predstavništev oziroma
               organa, ki je v državi v kateri volivec stalno oziroma začasno prebiva pristojen za
               volitev podpisov, menimo, da je le-ta preveč rigidna in tudi primerjalno pravno
               gledano preveč toga. Dosedanji načini potrjevanja z glasovanjem po pošti so se
               izkazali kot nezadostni predvsem v tistih državah, kjer nimamo
               diplomatsko-konzularnih predstavništev oziroma so državljani oziroma volivci vezani
               na potrjevanje le-teh v ustreznih organih te države, kar je vezano tudi na ustrezne
               finančne stroške.</p>
               <p>Na podlagi vsega tega absolutno Vlada tega predloga ne bo podprla. Glede vaše
               bojazni, da je minister zbolel zaradi vašega zakona, vas lahko potolažim, da nima to
               nobene zveze z zakonom. Ministrstvo za javno upravo bo pa pripravilo novelo tega
               zakona, kjer bomo absolutno spoštovali odločbo Ustavnega sodišča in temu primerno
               tudi predlagali boljši zakon, kot je bil z vaše strani predlagan danes. Hvala.</p>
            </sp>
            <sp who="SDZ4:KlavoraVasja">

               <speaker>PODPREDSEDNIK MAG. VASJA KLAVORA:</speaker>

               <p>Hvala lepa. Sledi predstavitev stališč poslanskih skupin. Besedo ima gospod dr. Pavel
               Gantar v imenu Poslanske skupine Zares. Prosim.</p>
            </sp>
            <sp who="SDZ4:GantarPavel">

               <speaker>DR. PAVEL GANTAR:</speaker>

               <p>Hvala lepa, gospod podpredsednik. Spoštovani gospod državni sekretar! Tudi jaz
               pogrešam ministra Viranta. Spoštovane kolegice in kolegi, sklep matičnega delovnega
               telesa je, da Predlog zakona o volitvah v Državni zbor, ki ga je predložila skupina
               poslancev, seveda opozicijskih, ni primeren za nadaljnjo obravnavo. V Poslanski
               skupini Zares menimo, da ta sklep matičnega delovnega telesa ni primeren za nadaljnjo
               obravnavo, da pa je zakon sam primeren in bi si zaslužil prehod iz prvega tudi v
               drugo branje in sprejem. Najprej bi omenil tudi to, da je bistvo, da so volitve, kot
               veste, pomembna stvar. Da so volitve pomembne in da je pomembno, da so na volitvah in
               rezultatih ni kančka in trohice kakršnihkoli nedvoumnosti ali celo nezakonitosti ali
               da volilni sistem, tak kot je, ni predmet širšega konsenza. In ta inovacija, ki jo je
               državna volilna komisija izvedla pri volitvah za predsednika države in očitno naprej
               tudi pri vseh ostalih volitvah, je takšna, da bo povzročila, da sam akt volitev, ki
               do zdaj praviloma ni bil osporavan, bo postal vedno predmet osporavanj, konfliktov,
               sporov in tako naprej. Zato se je temu treba izogniti. Prav tako se je treba
               izogniti, ne glede na to, kje so posamezniki, državljani in državljanke Republike
               Slovenije, da imajo, kar zadeva volitve, približno enake pravice in okoliščine, ki
               jih spremljajo, recimo, so v tujini ali pa stalno živijo v tujini, ne morejo biti vir
               tega, da imajo, kaj jaz vem, neke okoliščine, ki jim izboljšujejo nek status pri
               samem glasovanju tako ali drugače. Dejstvo je, da samodejno pošiljanje volilnega
               materiala vsem volilnim upravičenkam in upravičencem, pri čemer ne vemo, ali so to
               vsi ali niso, krši z ustavo zagotovljeno pravico voliti. Predvsem pa je dejstvo tudi
               to, da takšno pošiljanje materiala z uradno prazno glasovnico je nezakonito,
               neustavno in bo po mojem tudi sicer predmet pravniških in drugih sporov. Jaz sam vam
               bom mogoče pri drugi predstavitvi predstavil nekaj takšnih smešnih primerov, vendar o
               tem sedaj ne bi govoril. Dejstvo je, da če želimo ohraniti volitve z neko digniteto,
               z neko zakonitostjo, potem ne smemo tvegati nikakršnih nedvoumnosti. Do sedaj pri
               volitvah za predsednika države so bile razlike med obema kandidatoma v drugih
               glasovanjih tako velike, da tudi morebitne manjše malverzacije, če smem tako reči,
               ali nedvoumnosti, ne bi vplivale na rezultat. Kaj pa tedaj, ko bodo volitve in kadar
               bodo volitve zelo tesne, tedaj seveda, kot je omenil kolega Školč, se ne more
               zgoditi, da bi se usoda volitev in rezultati določali na sodišču. Zato vas pozivam,
               da vendarle premislite o tem in ne sprejmete sklepa matičnega delovnega telesa in
               zakonu omogočite pot v nadaljnjo proceduro, kajti strinjati se je treba tudi z
               državnim sekretarjem, ki je ovrgel tezo gospoda Školča, in tudi jaz se strinjam z
               njim. Ni res, da so predlogi Vlade vedno dobri in predlogi opozicije vedno slabi.
               Ravno obraten je red, predlogi Vlade so običajno slabi in predlogi opozicije dobri. V
               tem se z državnim sekretarjem strinjava. Hvala lepa.</p>
            </sp>
            <sp who="SDZ4:KlavoraVasja">

               <speaker>PODPREDSEDNIK MAG. VASJA KLAVORA:</speaker>

               <p>Hvala lepa. Besedo ima gospod Vili Rezman, v imenu Poslanske skupine DeSUS.</p>
            </sp>
            <sp who="SDZ4:RezmanVili">

               <speaker>VILI REZMAN:</speaker>

               <p>Hvala lepa, gospod podpredsednik. Najbrž ne preseneča, da je bil že in morebiti še bo
               danes pogrešan dr. Virant. Bilo bi zelo pripravno sklicevati se, zlasti z vidika
               predlagatelja tega zakona oziroma sprememb in dopolnitev tega zakona. Sam bi tudi
               želel slišati njegova stališča. Zanimivo je to predvsem zavoljo tega, ker bi verjetno
               potem argumentiral svoje disonantno stališče v zvezi s siceršnjim stališčem Vlade, ki
               pa zveni, žal, tako se zdi, apodiktično, da se ne da nič od tega, kar se je že
               odločila, več spremeniti.</p>
               <p>Zakon so pripravili poslanke in poslanci. Nekako po tradiciji je tako, da tovrstni
               zakoni nimajo prav posebej velikih izgledov, da bi bili v resnici kasneje tudi skozi
               proces pripeljani do sprejetja in odločitve na matičnem delovnem telesu, kažejo na
               to, da se bo tako zgodilo tudi danes, da bo torej ustavljen. Mi v Poslanski skupini
               DeSUS ne trdimo vnaprej, da je vse, kar je bilo pripravljeno, dobro, menimo pa, da ni
               dobro, da se na tej stopnji sedaj ta proces ustavi in zato tudi nimamo nobenega
               predsodka pred tem, da podpremo nadaljnjo razpravo v zvezi z zakonom, morebitne
               izboljšave in iskanje večje možnosti za dogovor.</p>
               <p>Mi smo bili ves čas, ker se je nekako najavljajo, da Vlada pripravlja zakon, o
               katerem bi kasneje govorili, pripravljeni tudi počakati, da tako rečem, na ta vladni
               predlog. Sedaj pa se zdi, da se je zgodil nek zasuk, vsaj tako je bilo v javnosti
               oznanjano, da je Vlada sicer pripravljena kaj spremeniti v zvezi z odločbami
               Ustavnega sodišča, da pa je to tudi vse, kar namerava storiti. To najbrž ni najboljše
               sporočilo za razpravo in iskanje najkvalitetnejše optimalne verzije. Predlagatelji
               opozarjajo na to, da so v preteklosti, in to ne tako zelo odmaknjeni, bili številni
               zapleti, nepravilnosti, da je bilo veliko pomislekov, sumničenj in tako naprej v
               zvezi s sklepom Državne volilne komisije, da pošlje volilne listke v tujino, da so
               slabo urejeni volilni imeniki in še nekaj je takšnih trditev, na katere se
               sklicujejo. Skratka, v preteklosti ni bilo vse tako, kot bi želeli, sedaj je možnost,
               tudi pozvani smo na to z odločbami Ustavnega sodišča, da kaj spremenimo, da bi to v
               resnici spremenili.</p>
               <p>Zato mi v Poslanski skupini DeSUS podpiramo stališče, da je dovolj razlogov za
               razpravo in da je tudi dovolj razlogov za potrebne spremembe. Upoštevamo pa tudi
               nekatere pomisleke, ki so bili izraženi s strani Zakonodajno-pravne službe naše hiše.
               Predlagamo, da še enkrat premislimo, preden sprejmemo sklep matičnega delovnega
               telesa, ki bi ustavil pot tega predloga za spremembe in dopolnitve zakona, da se
               potrudimo poiskati takšne rešitve, ki bi zadostile veliko večino med nami. Med drugim
               tudi zato, ker so roki, ki nam jih je Ustavno sodišče z odločbami postavilo, zelo
               blizu in ker so navsezadnje tudi državnozborske volitve, za katere v tem primeru tudi
               gre, tik pred vrati.</p>
               <p>Poslanska skupina DeSUS ne bo podprla takšnega predloga sklepa, kakršen je bil
               sprejet na matičnem delovnem telesu.</p>
            </sp>
            <sp who="SDZ4:KlavoraVasja">

               <speaker>PODPREDSEDNIK MAG. VASJA KLAVORA:</speaker>

               <p>Hvala lepa.</p>
               <p>Besedo ima gospod Zmago Jelinčič Plemeniti v imenu Poslanske skupine SNS.</p>
            </sp>
            <sp who="SDZ4:JelinčičPlemenitiZmago">

               <speaker>ZMAGO JELINČIČ PLEMENITI:</speaker>

               <p>Dober dan. Hvala za besedo.</p>
               <p>Prej sem slišal, da bo Vlada pripravila boljši zakon. Me veseli. Samo kdaj bo vlada
               pripravila boljši zakon? V tem mandatu ali v drugem mandatu? Volitve so v jeseni in
               mislim, da bi morali do teh volitev že marsikaj popraviti. Vendar pa, če bomo
               popravljali to tik pred volitvami, potem to tudi bo veljalo za te volitve. Zato bi
               bilo smiselno, da se sprejme ta predlog, ki ga je pripravila opozicija. Ampak če to
               pač ne bo sprejeto - in mislim, da bo izglasovan predlog matičnega delovnega telesa
               in zakon ne bo potrjen za nadaljnjo obravnavo -, bi bilo pa smiselno, da Vlada
               upošteva razmislek pri pripravi svojega zakona, in sicer, da naj bi smel glasovati na
               volitvah v Republiki Sloveniji samo tisti državljan Slovenije, ki živi izven naše
               domovine, ki plačuje davke v Republiki Sloveniji. Imamo celo vrsto državljanov v
               Argentini, ki ne prispevajo niti centa v slovenski proračun, ampak vendar odločajo o
               tem, kaj bo v Sloveniji, kako bo v Sloveniji in tako naprej. Mislim, da je to nefer -
               glasujejo v Argentini, glasujejo pri nas, ali pa glasujejo v Italiji in pri nas, in
               tako naprej. Dejstvo je, da kdor prispeva v blagajno, tisti ima neke pravice. Ne more
               pa imeti pravice nekdo, ki ne da nič za vse skupaj. Tega smo bili vajeni v bivši
               državi, ko so nekateri, ki niso dajali ničesar, pobirali največ iz skupnega
               lonca.</p>
               <p>Namen zakona je v prvi vrsti, da spreminja tudi roke v okviru zakona o volitvah v
               Državni zbor in določa jasna pravila pri glasovanju državljanov po pošti. Roki so
               zelo smiselni. Konec koncev, pametno je to, da se pri razmisleku, kdaj so še veljavne
               glasovnice, upoštevajo samo tiste glasovnice, ki so prispele po pošti do 19.00 ure na
               dan glasovanja. Zdaj imamo varianto, po kateri lahko čakamo tudi 14 dni, se mi zdi,
               in rezultati pač ne morejo biti razglašeni. Lahko so razglašeni, če prihaja do
               velikih razlik med posameznimi kandidati oziroma posameznimi strankami. Če pa so te
               razlike majhne, lahko pretehta že en glas ali nekaj glasov. Zato mislim, da ni
               smiselno, da se te roke pušča tako dolge, kot so, in je smiselno, da se ta zadeva
               popravi tako, kot je predlagano v zakonu o spremembah in dopolnitvah zakona o
               volitvah v Državni zbor.</p>
               <p>Tudi to, da član volilnega odbora ne more biti oseba, ki je v najbližjem sorodstvu z
               nekom, ki kandidira, ne gre skupaj. Poglejmo, kaj se je dogajalo v občini Koper, kjer
               je neka županja imela vso žlahto v volilnem odboru<gap n="..."/> <stage xml:id="Redna-36-2008-02-27.stage13">/Oglašanje v dvorani./</stage> Kako?
               Ah, se opravičujem, v Izoli, no. No, saj mogoče je bilo tudi kje drugje kaj takega.
               Tega pač res ne moremo dopustiti. In tudi to preprečuje ta zakon.</p>
               <p>Še kar nekaj takih pametnih predlogov je, ampak Vlada se je pač odločila in koalicija
               bo glasovala v soglasju z Vlado, kar je jasno in razumljivo. Vendar upam, da bo
               predstavnik Vlade prebral še enkrat ali dvakrat ta magnetogram in bo upošteval tisto,
               kar je v tem predlogu zakona, pa tudi tisto, kar smo nekateri poslanci povedali.
               Hvala lepa.</p>
            </sp>
            <sp who="SDZ4:KlavoraVasja">

               <speaker>PODPREDSEDNIK MAG. VASJA KLAVORA:</speaker>

               <p>Hvala lepa. Besedo ima gospod Boštjan Zagorac v imenu skupine nepovezanih poslancev.
            </p>
            </sp>
            <sp who="SDZ4:ZagoracBoštjan">

               <speaker>BOŠTJAN ZAGORAC:</speaker>

               <p>Hvala za besedo, spoštovani gospod predsedujoči. Spoštovani prisotni! Volitve so
               poleg referenduma višek, bom rekel, demokratičnega odločanja v naši državi. To, kar
               se je zgodilo na zadnjih predsedniških volitvah, se enostavno več ne sme zgoditi. Ne
               smemo si dovoliti dejstva, da se to ponovi na državnozborskih volitvah. V ta namen je
               bil tudi predlagana sprememba zakona. Če bi Vlada Republike Slovenije imela resničen
               interes, da bi ta zakon spremenila še pred prihajajočimi volitvami, bi lahko
               sodelovala pri oblikovanju tega zakon, ga amandmirala ali kakorkoli drugače vplivala
               na njegovo sprejetje.</p>
               <p>Zakon uvaja nekatere stvari, ki bi po našem prepričanju, po prepričanju Poslanske
               skupine nepovezanih poslancev, imenovane Lipa, uvedle neke novosti. Prvič, volivci,
               ki imajo stalno prebivališče v tujini, bi o predlagani spremembi lahko glasovali po
               pošti, če bi to sporočili državni volilni komisiji. Drugič, ukinja se tako imenovana
               prazna glasovnica. Tretjič, glasovnica je upoštevana, če je potrjena s strani
               diplomatsko-konzularnega predstavništva ali pa organa, ki je v tej sestavi. In
               četrtič, da se izvedba volitev oziroma ugotavljanje volilnega izida opravi v skladu s
               sprejeto pošto do 19. ure.</p>
               <p>Razprava je bila na Odboru za notranjo politiko seveda širša in se je dotikala tudi
               tako imenovanih volilnih odborov in pa volilnih prednosti, ki si jih posamezna
               stranka dovoli pri izvajanju volitev. Bilo je omenjeno, in tu Vlada ni reagirala,
               tudi ni obljubila, da bo spremenila zakonodajo, to je dejstvo, da se nekateri vidni
               predstavniki vladne koalicije v nekaterih občinah, pa bom zelo konkreten, gre za
               občino Šentilj, gre za predstavnike Slovenske demokratske stranke, dovolili celo to,
               da so s kombijem na predčasne volitve vozili ljudi zato, da so jim obljubili, bom
               rekel, skledo golaža, če bodo pravilno obkrožili na volitvah. Gre za to, da se je v
               nekaterih volilnih odborih dogajalo tudi to, da so kandidati imeli volišče v svoji
               hiši ali pa vikendu. Tudi to so stvari, ki mečejo zelo temno luč na obliko
               demokracije v tej državi, na obliko demokracije te vlade in na dejstvo, da je
               potrebno zakone spremeniti, ker takšne možnosti dopuščajo. Zdi se mi, da je
               kakršnokoli takšno početje sramotno, sramotno za demokracijo, sramotno za vlado. Če
               Vlada ne more zagotoviti drugačne večine kot na takšen način, je pač to moralna
               človeška obveza tistih, ki tekmujejo na volitvah. Ampak dejstvo je, da se takšne
               stvari dogajajo. In če bi Vlada imela interes, da prepreči ponovno dogajanje takšnih
               stvari na državnozborskih volitvah, bi sodelovala pri oblikovanju tega zakona. Ampak
               ne, Vlada se je odločila in rekla, bomo pripravili nek svoj predlog zakona, za
               katerega še ne vemo, ali se bo zgodil pred ali po volitvah. Tega odgovora tudi na
               Odboru za notranjo politiko nismo dobili. <q>"Pripravljamo ga,"</q> pa nam tudi niso znali
               povedati, ali bo zajemal vse probleme, ki smo jih navedli poslanci opozicijskih
               strank na odboru, ali bo zajemal samo probleme, ki jih vidi vladna koalicija. Tudi to
               je vprašanje, kakšen bo ta zakon. Ampak dejstvo je, da nevšečnosti, ki sem jih
               omenil, se dogajajo. In če jih bomo dopuščali, bodo metale temno luč na obliko
               demokracije in na izvolitev marsikaterega člana tega parlamenta. In to ni prav.</p>
               <p>Zato bomo v Poslanski skupini nepovezanih poslancev, Lipa, Predlog sprememb zakona o
               volitvah v Državni zbor podprli. Hvala.</p>
            </sp>
            <sp who="SDZ4:KlavoraVasja">

               <speaker>PODPREDSEDNIK MAG. VASJA KLAVORA:</speaker>

               <p>Hvala lepa. Besedo ima mag. Grims, v imenu Poslanske skupine SDS.</p>
            </sp>
            <sp who="SDZ4:GrimsBranko">

               <speaker>MAG. BRANKO GRIMS:</speaker>

               <p>Spoštovani! Mislim, da bi najprej veljalo postaviti eno proceduralno vprašanje: Ali v
               tej državi ustava še velja? Resno vas vprašam, kajti glede na predhodne razprave,
               tudi s kakšno častno izjemo, ampak vendar večinsko, bi ugotovil, da ustava očitno po
               mnenju nekaterih ne velja. Razen seveda, če si tisti kolegi iz opozicije domišljajo,
               da lahko odločajo, za koga velja in kdaj velja. Kajti v Sloveniji, kolegice in
               kolegi, ustava določa, da smo pred zakonom vsi enaki in da ima vsak državljan in
               vsaka državljanka, ki izpolni zakonske pogoje, torej, da je polnoleten, da mu ni
               odvzeta opravilna sposobnost, pravico voliti in biti voljen. Ima aktivno in pasivno
               volilno pravico. In ne postavlja državljanov na državljane prvega ranga in državljane
               drugega ranga, ki so vredni zasramovanja in jim je mogoče pripisati vse mogoče -
               točno to, kar vi v opoziciji počnete. Zakon, ki je danes pred nami, je pravzaprav
               sramotna nadaljevanka zelo žalostne in tragikomične zgodbe, ki priča o ekstremno
               nizki politični kulturi slovenske opozicije, velikega dela nje, ki smo ji bili priče
               ob zadnjih volitvah predsednika države. Takrat je bila cela kampanja, ki je temeljila
               na neki predpostavki, da je tam v tujini trop nekih čudnih lumpov, ki samo to čakajo,
               kako bodo vehementno vsi goljufali na teh volitvah, in da je zdaj treba reševati to
               državo pred to silno goljufijo, ki se obeta. Potem je bil pa prvi krog glasovanja
               opravljen, po tem zakonu. Kdo ugane, koliko je bilo nepravilnosti, ki jih je
               ugotovila Republiška volilna komisija? Po uradnem poročilu, kolikor je meni znano
               nič. Ampak kampanja se je nadaljevala, pa zgodba se je ponovila v drugem krogu. In ta
               zgodba se še kar vleče do danes. Igra se spet na čustva, igra se na to, da se je
               nekoč v minulih desetletjih ljudi, ki so bili v tujini, obravnavalo kot zunanjega
               sovražnika, podobno kot se je iskalo ves čas nekega notranjega sovražnika. In na teh
               predsodkih še danes temelji takšna kampanja. Kot da tisti zunaj ne bi bili ljudje, da
               ne bi bili državljanke in državljani te države, ki so ji lojalni, ki jo imajo radi,
               mnogi med njimi imajo do te države, do Slovenije bolj pozitiven odnos kot mnogi od
               tistih, ki ste celo bili prej za tem govorniškim pultom. In so to dokazovali z
               dejanji, ko so se izpostavljali za njeno samostojnost, za priznanje, za njen ugled.
               Nikoli ni nihče od njih govoril v tujini in lagal o samostojni Sloveniji, kot ste
               mnogi počeli, ko je šlo za vprašanje Romov. Ko je bila pa romska skupščina tam gor in
               so ugotovili, da je Slovenija najbolj prijazna država do Romov v Evropi oziroma kar
               na svetu, kot je bilo na koncu ugotovljeno, me pa zelo zanima, zakaj se o tem nič več
               ne govori in ne piše. Zaradi tega, ker bi se izkazalo, kako umazana je bila ta
               kampanja. Ravno tako kot je bila neskončno umazana kampanja, ki ste jo imeli proti
               našim državljankam in državljanov v tujini, kot da so zaradi tega, če delajo v
               tujini, karkoli slabega storili. Da ne govorim o predlogih, ki so se zdaj tudi tukaj
               pojavili, da naj bi se, ampak mimogrede se niso prvič, saj to ste nekateri iz
               opozicije že premlevali, da bi morali vezati pravico do glasovanja na pravico oziroma
               na plačevanje davkov. Pa lepo vas prosim, dajte malo v Evropi vprašati, kaj si o tem
               mislijo, o tem celo Američani, ki so o takšnih stvareh veliko bolj radikalno
               razpravljali v minulih letih, vse tisto modrost lahko zajamemo v anekdoto, ki je
               vezana na Georgea Washingtona, ko so ga vprašali, kaj si o tem misli, pa je rekel:
               <q>"Veste, če imam osla in plačujem za njega davek, potem sem davkoplačevalec in imam
               pravico voliti. Če osel umre, ne plačujem več davka in ne smem več voliti. Zdaj mi pa
               vi povejte, kdo je potem volivec v tej državi, osel ali človek?"</q> To je ta zgodba, o
               kateri vi debatirate. In tukaj gre za to, lahko bi ta država kot matična država
               Slovenk in Slovencev in država vseh slovenskih državljank in državljanov se zavedala
               svoje zaveze, da mora storiti vse, da omogoči kateremukoli državljanu in državljanki,
               da na kar najbolj enostaven njemu dosegljiv način izpolnjuje svoje državljanske
               dolžnosti, med katerimi so gotovo volitve na prvem mestu. S tega vidika je sedaj
               veljavni zakon zagotovo bistveno, bistveno boljši kot tiste prejšnje alternative, h
               katerim se hočete vrniti, in sicer zgolj zato, da bi oživljali predsodke, za katere
               sem upal, ker smo potrdili tudi konec koncev zgodbo v zvezi z Evropsko unijo in
               Lizbonsko pogodbo, ki govori o vrednotah, da so že davno preživeti.</p>
            </sp>
            <sp who="SDZ4:KlavoraVasja">

               <speaker>PODPREDSEDNIK MAG. VASJA KLAVORA:</speaker>

               <p>Hvala lepa, gospod Grims. Besedo ima gospod Miran Potrč v imenu poslanske skupine
               SD.</p>
            </sp>
            <sp who="SDZ4:PotrčMiran">

               <speaker>MIRAN POTRČ:</speaker>

               <p>Hvala lepa, gospod podpredsednik. Jaz se bom potrudil, da bom spoštoval ustavo in
               Poslovnik. Kar zadeva ustavo, se bom skliceval na odločitev, ki jih je Ustavno
               sodišče sprejeli in jih ta predlog, da zavrnemo spremembe in dopolnitve zakona o
               volitvah, ne upošteva. Glede poslovnika pa na določbo, da v imenu poslanske skupine
               predstavnik razlaga stališča poslanske skupine in ne polemizira z drugimi. Vem, da
               nimamo tukaj vsi enakih pravic, ampak jaz se bom teh obveznosti držal.</p>
               <p>Poslanska skupine Socialnih demokratov za predlagani sklep, da zakon ni primeren za
               nadaljnjo obravnavo, ne bo glasovala. Ne samo zato, ker je sopredlagateljica zakona,
               temveč predvsem zato, ker nasprotovanje nadaljnji obravnavi predloga zakona kaže na
               skrajno igrnoranco vladajoče koalicije in Vlade do izpolnjevanja ustavnih določb in
               načela zakonitosti. Predlagani zakon namreč uresničuje dve odločbi Ustavnega sodišča,
               s katerima je bila ugotovljeno, da so v neskladju z ustavo rešitve, ki ne
               prepovedujejo, da člani volilnih odborov ne morejo biti osebe, ki so v sorodstvenem
               razmerju s kandidati na volitvah, in ki ne urejajo načina glasovanja po pošti na
               način, da bi bila nesporno ugotovljena pravočasnost po pošti oddanih glasovnic. Ti
               dve vprašanji zakonodajalec mora urediti. In nobenega opozorila ni, da ju
               predlagatelj skupaj z amandmajem, ki ga je vložil na podlagi opozoril
               Zakonodajno-pravne službe, ta zakon ne bi ustrezno urejal. Že iz teh dveh razlogov se
               zato zakon ne sme zavrniti, saj bi bilo tako ravnanje v nasprotju z odločbo Ustavnega
               sodišča. Predlagatelji pa smo prepričani, da to ni edini razlog. Zakon je treba
               podpreti in omogočiti njegovo dograjevanje in sprejem tudi zato, da se odpravijo
               nesprejemljive razlike, ki veljajo za sistem volitev naših državljanov s stalnim
               prebivališčem v tujini, v primerjavi s tistimi državljani, ki stalno ali začasno
               prebivajo v tujini. Veljavni sistem je namreč urejen tako, da opravičuje dvom o
               spoštovanju načela enakosti pred zakonom in načel, ki zagotavljajo enakost volilne
               pravice, osebno uresničevanje volitev, tajnost volitev ter poštenost ugotavljanja
               rezultatov volitev. To pa so najpomembnejša načela, ki morajo veljati za
               verodostojnost vsakega volilnega sistema. Če so volilni imeniki za državljane v
               tujini sestavljeni brez preverjanja identitete, naslova in celo države prebivanja in
               po tej osnovi njihova natančnost ni niti 50%, če se na podlagi tako netočnih imenikov
               v tujini pošiljajo glasovnice in volilne karte vsem vpisanim, brez vsakega
               preverjanja stvarnih podatkov, če lahko vsak brez nadzora uradnih oseb izpolnjuje
               prazno glasovnico in volilno karto, nihče pa ne more izključiti možnosti, da tudi za
               koga drugega, potem take volitve ne dajejo zagotovil poštenosti. In takšne dvome smo
               hoteli dobronamerno odpraviti predlagatelji. To nam je v zadnjih dneh posredno
               priznal celo resorni minister za javno upravo, pa mu je predsednik Vlade prepovedal
               dajanje takih obljub opoziciji. Res žalostno, toda resnično. Tudi tokrat se ponavlja
               znano ravnanje vlade in koalicije, da se sme sprejeti rešitev le, če jo je predlagala
               Vlada, ne glede na njeno vsebino. Vlada torej o sebi misli, da je nezmotljiva, čeprav
               je nekajkrat drugače ugotovilo Ustavno sodišče. Vse drugo, kar obljublja, dela le
               zaradi lepega vtisa v javnosti. Vsi argumenti govore torej proti predlogu, da se
               zakon ne sprejme kot podlaga za nadaljnjo obravnavo. Upam, da bo vladajoča koalicija
               to spoznala in skupaj z nami glasovala proti predloženemu sklepu, da zakon ni
               primerna podlaga. Hvala.</p>
            </sp>
            <sp who="SDZ4:KlavoraVasja">

               <speaker>PODPREDSEDNIK MAG. VASJA KLAVORA:</speaker>

               <p>Hvala lepa. Besedo ima gospod Jožef Školč v imenu poslanske skupine LDS.</p>
            </sp>
            <sp who="SDZ4:ŠkolčJožef">

               <speaker>JOŽEF ŠKOLČ:</speaker>

               <p>Hvala lepa, gospod podpredsednik. Naša poslanska skupina oziroma poslanski klub bo
               seveda glasoval proti te vrste sklepu. Ob tem pa velja povedati, da smo kot neke
               vrste koordinatorji teh sprememb prisluhnili čisto vsem pripombam, ki smo jih slišali
               s strani drugih poslanskih skupin in tudi vlade, ki so izboljševale tekst. Tako smo
               sprejeli v osnovni tekst zakona pripombo, ki so jo posredovali poslanci SDS, in sicer
               da je potrebno glede vprašanja nezdružljivosti članov volilnih komisij in kandidatov
               na listih urediti tudi nezdružljivost registriranih istospolnih skupnostih. Zato se
               jim tukaj tudi javno zahvaljujem. To je tudi edina skrb, ki so jo zares izkazali.</p>
               <p>Drugo. Skupaj z drugimi predlagatelji smo vložili tudi dopolnilo, ki je povzelo
               pripombe Vlade glede ugotavljanja nezdružljivosti teh članov volilnih odborov in pa
               kandidatov na listih. Povzeli smo njihovo rešitev. Zdela se nam je boljša.</p>
               <p>Ravno tako smo v teh postopkih in diskusijah bili pripravljeni urediti tudi kakšno
               drugo vprašanje na drugačen način. Toda naleteli smo na to, čemur rečemo, apriorno
               zavračanje. In temu smo bili priča tudi danes tukaj. Kolega Grims je govoril o vsem
               drugem, samo o stvareh, ki smo jih predlagali v zakonu, ne. Zato moram reči, da tekst
               sprememb nikakor ne prinaša ideje, da bi volilno pravico povezali s tem, kdo plačuje
               prispevke. Tega v zakonu ni. Ravno tako zakon na nikakršen način ne omenja ne Romov,
               ne romskega kongresa, temu je pravzaprav skupina, ki ji pripada, najbolj nasprotovala
               takrat, ko je bilo to potrebno uvrstiti v program prireditev ob predsedovanju. Tudi
               pohval, ki smo jih tam slišali, sem jih bil seveda zelo vesel. Pohvale se nanašajo na
               generalno ureditev, nisem pa slišal, da bi kdo tam posebej pohvalil tiste, ki so s
               pomočjo policije pregnali eno konkretno romsko družino iz njihovega bivališča. Tega
               nisem slišal, sem pa slišal pred tem, da so se predstavniki teh istih združenj
               ogorčeno oglašali proti te vrste postopkom. Ampak tudi to nima nobene veze s tem
               tekstom. Tu gre očitno za neke vrste vprašanje prestiža, ne pa za rešitev problema.
               In gre za vprašanje, ali res ustava velja za vse enako. Tudi ko smo predlagatelji
               predlagali, da se glasovanje po pošti uredi drugače, smo poskušali zavarovati ne samo
               ustavno enakost volivk in volivcev. Kajti tisti, ki volijo po pošti v Republiki
               Sloveniji, če se omejimo samo ne te, ne na vse, ki imajo volilno pravico, niti ti
               niso v enakem položaju z vsemi, ki lahko volijo po pošti, ki živijo začasno ali
               stalno izven Republike Slovenije. <gap n="..."/><stage xml:id="Redna-36-2008-02-27.stage14">/Opozorilni znak za konec razprave./</stage><gap n="..."/></p>
               <p>Varovali smo tudi predvsem ključni institut, ki je institut nedotakljivosti tajnih
               volitev. Pokazalo se je, da rešitve, ki jih za sabo vleče sedanja ureditev, omogočajo
               marsikatero zlorabo. K sreči jih ni bilo veliko, ampak vseeno, nekaj jih je bilo.
               <gap n="..."/><stage xml:id="Redna-36-2008-02-27.stage15">/Opozorilni znak za konec razprave./</stage><gap n="..."/> Izkazalo se je, da so dobili volilno
               gradivo ljudje, ki so umrli, izkazalo se je, da so nekateri dobili dvakrat, in
               izkazalo se je, da so dobili volilno gradivo tudi tisti, ki niso državljani Republike
               Slovenije. To so tri situacije, ki narekujejo spremembo režima<gap n="..."/></p>
            </sp>
            <sp who="SDZ4:KlavoraVasja">

               <speaker>PODPREDSEDNIK MAG. VASJA KLAVORA:</speaker>

               <p>Hvala lepa, gospod Školč.</p>
            </sp>
            <sp who="SDZ4:ŠkolčJožef">

               <speaker>JOŽEF ŠKOLČ:</speaker>

               <p><gap n="..."/>kaj še hočete več.</p>
            </sp>
            <sp who="SDZ4:KlavoraVasja">

               <speaker>PODPREDSEDNIK MAG. VASJA KLAVORA:</speaker>

               <p>Hvala lepa, gospod Školč. Besedo ima gospa Majda Zupan v imenu Poslanske skupine NSi.
               Prosim.</p>
            </sp>
            <sp who="SDZ4:ZupanMajda">

               <speaker>MAJDA ZUPAN:</speaker>

               <p>Hvala lepa za besedo, gospod podpredsednik. Predstavniki Vlade, spoštovane kolegice
               in kolegi! Predlog novele zakona o volitvah v Državni zbor, ki ga je vložila skupina
               poslancev s prvopodpisanim gospodom Školčem, se nanaša v glavnem na glasovanje
               volivcev po pošti, ki v tujini stalno ali začasno prebivajo. K predlagani spremembi
               zakona naj bi jih vodili zlasti zapleti pri lanskih volitvah predsednika republike,
               za katere pa je bilo s strani opozicije veliko hrupa, pa brez realne osnove, saj ni
               bilo ugotovljenih nobenih nepravilnosti.</p>
               <p>Če povzamem bistvene spremembe, predlog vsebuje nezdružljivost članstva osebe v
               volilnem odboru, ki je v sorodstvenem razmerju s kandidatom na volitvah, že omenjene
               spremembe v zvezi z glasovanjem iz tujine, pri čemer predlagajo, naj bi volivci, ki
               imajo stalno prebivališče v tujini, glasovali po pošti le, če bi izrazili izrecno
               željo, s tem da bi to sporočili državni volilni komisiji 30 dni pred glasovanjem.
               Predlagajo ukinitev uradno prazne glasovnice. Glasovnica se upošteva le, če je
               potrjena s strani diplomatsko-konzularnega predstavništva ali organa, pristojnega za
               overitev, medtem ko se po veljavnem zakonu upošteva, če je glasovnica lastnoročno
               podpisana. In predlagajo, da se upošteva glasovnice, ki so po pošti prispele do 19.00
               ure na dan glasovanja. Medtem ko se sedaj upoštevajo glasovnice, ki prispejo po pošti
               do 12.00 ure na dan glasovanja, iz tujine pa tiste, ki prispejo do 12.00 ure 8. dne
               po dnevu glasovanja.</p>
               <p>V Poslanski skupini Nova Slovenija menimo, da predlagana novela bistveno poslabšuje
               pogoje glasovanja Slovencev po svetu, ki so bili uzakonjeni z zadnjo spremembo zakona
               o volitvah v Državni zbor. Še več, menimo, da so predlagane rešitve slabše od
               ureditve pred spremembami v letu 2006. Novela gre v smer, da praktično onemogoča
               slovenskim državljanom s stalnim prebivališčem zunaj Republike Slovenije, da bi
               glasovali po pošti, ker se ukinja prazna glasovnica, le-ta pa naj bi se vrnila do
               19.00 ure na dan glasovanja, kar je praktično nemogoče, da bi se glasovnice vrnile
               pravočasno. Novela tudi otežuje potrjevanje volilnih kart, saj ponovno zahteva
               potrditev identitete s strani pristojnega organa.</p>
               <p>Pri tem pa dovolite, da omenim še začudenje v Poslanski skupini Nova Slovenija glede
               izjave resornega ministra, ki je dejal, da bo predlagal, da bi se vrnili na staro
               ureditev, da bi torej tisti, ki želijo glasovati po pošti iz tujine, to vnaprej
               sporočili v Slovenijo in šele na tej podlagi dobili volilno gradivo. V Poslanski
               skupini Nove Slovenije smo bili presenečeni nad takšno izjavo. Prvič zato, ker je
               določbe volilne zakonodaje, ki bi jih želeli spremeniti, pripravilo prav njegovo
               ministrstvo. Drugič pa zato, ker je bilo na odboru s strani predstavnika ministrstva
               zagotovljeno, da se volilna zakonodaja glede glasovanja po pošti iz tujine ne bo
               spreminjala. V Poslanski skupini Nova Slovenija menimo, da predlog ni primeren za
               nadaljnjo obravnavo. Hvala lepa.</p>
            </sp>
            <sp who="SDZ4:KlavoraVasja">

               <speaker>PODPREDSEDNIK MAG. VASJA KLAVORA:</speaker>

               <p>Hvala lepa. Besedo ima gospod Josip Bajc v imenu Poslanske skupine SLS.</p>
            </sp>
            <sp who="SDZ4:BajcJosip">

               <speaker>JOSIP BAJC:</speaker>

               <p>Gospod podpredsednik, hvala lepa. Spoštovani predstavnik ministrstva, kolegice in
               kolegi! Za uvod naj zaželim ministru Virantu uspešno post operativno okrevanje in
               pričakujem, da bo v najkrajšem možnem času pripravil zakon s takim naslovom, kot ga
               danes obravnavamo, ki bo odpravil vse dileme, ki so se pojavile tako na zadnjih
               lokalnih volitvah kot na volitvah predsednika države in bodo upoštevale obe odločbi
               Ustavnega sodišča, ki sta se dotikali tega predmeta oziroma nepravilnosti, ki so se
               pojavljale na teh volitvah. Sedaj pa konkretno k zakonu in stališču Poslanske skupine
               Slovenske ljudske stranke.</p>
               <p>Predlagatelji zakona menimo, da zakon o volitvah v Državni zbor v pravnem smisli ni
               dovolj konsistenten, da je v koliziji z drugimi predpisi in da ne vsebuje dovolj
               jasnih in podrobnih pravil, ki bi omogočale izvrševanje volilne pravice v skladu z
               Ustavo Republike Slovenije. Kot rešitev je predlagano, da se uvede nezdružljivost
               članstva v volilnem odboru za tiste osebe, ki so v sorodstvenem razmerju s kandidatom
               na volitvah. Ustavno sodišče je sicer v delu, ki se nanaša na nezdružljivost
               članstva, ugotovilo protiustavnost zakona o lokalnih volitvah, ne pa zakona o
               volitvah v Državni zbor. V Poslanski skupini Slovenske ljudske stranke se seveda
               strinjamo, da se ureditev na lokalnih volitvah ne morejo razlikovati od ureditve za
               vse ostale in druge volitve.</p>
               <p>Odločbo Ustavnega sodišča je nedvomno potrebno spoštovati. Menimo pa je predlagana
               rešitev nesprejemljiva oziroma ni izvedljiva. Ne predstavljamo si, kako bi vsakega
               izmed vsem tisoč članov volilnih odborov naprej preverjali, ali je kdo slučajno v
               sorodstvenem razmerju s kandidatom na volitvah. Sama izvedba volitev bi dejansko bila
               na takšen način bistveno otežena. Kot je bilo že povedano na Odboru za notranjo
               politiko, bo Vlada predlagana novelo zakona o volitvah v Državni zbor. Tudi v
               Poslanski skupini Slovenske ljudske stranke se strinjamo s predlogom,da se
               nezdružljivost članstva v volilnem odboru sicer predpiše, da pa bi bila bolj
               učinkovita rešitev, da bi bili člani volilnih odborov po javni objavi kandidatnih
               list dolžni obvestiti okrajne volilne komisije o svojem sorodstvenem razmerju s
               kandidatom na volitvah. Menimo, da bi za spoštovanje takšne ureditev zadoščala
               prekrškovna določba, ki bi določala visoko kazen za kršitev te določbe zakona.
               Predlagano v obravnavanem zakonu je tudi, da naj bi volivci iz tujine glasovali po
               pošti le, če bi to vnaprej sporočili državni volilni komisiji. Ker se je na zadnjih
               predsedniških volitvah izkazal pozitiven učinek ureditve, po kateri se volilni
               material pošilja vsem volivcem, ne vidimo razlogov, da bi v tem poglavju oziroma v
               tej določbi zakon spreminjali.</p>
               <p>Tudi rešitev, ki jo predvideva, da se glasovnice upoštevajo le, če so potrjene s
               strani diplomatsko-konzularnega predstavništva ali organa, ki je v državi, v kateri
               volivec stalno ali začasno prebiva, pristojen za overitev podpisa, se nam zdi
               nepotrebna. Vedeti moramo tudi, da so se dosedanji načini potrjevanja volilnih kart
               za glasovanje po pošti velikokrat izkazali kot nezadostni, predvsem za tiste volivce,
               ki živijo v državah, kjer ni diplomatsko-konzularnega predstavništva Republike
               Slovenije oziroma je to predstavništvo zelo oddaljeno. Novela zakona iz leta 2006 je
               določila, da se upoštevajo glasovnice, ki prihajajo iz tujine do 12. ure osmega dne
               po dnevu glasovanja. Sedaj pa predlagatelji predlagajo, da bi se upoštevale le
               glasovnice, ki bodo po pošti prispele do 19. ure na dan glasovanja. S tem se ne
               moremo strinjati, ker obstaja nevarnost, da bo tako znatnemu številu volilnih
               upravičencev, ki so na dan glasovanja v tujini, onemogočena uresničitev volilne
               pravice, ki je z ustavo zagotovljena vsem državljanom Republike Slovenije, ne glede,
               kje imajo začasno ali stalno bivanje na dan glasovanja.</p>
               <p>Zaradi naštetega se v Poslanski skupini Slovenske ljudske stranke strinjamo z Odborom
               za notranjo politiko, da predlog zakona ni primeren za nadaljnjo obravnavo.</p>
            </sp>
            <sp who="SDZ4:KlavoraVasja">

               <speaker>PODPREDSEDNIK MAG. VASJA KLAVORA:</speaker>

               <p>Hvala lepa.</p>
               <p>Končali smo s predstavitvijo stališč poslanskih skupin. O predlogu sklepa bomo v
               skladu s časovnim potekom seje Državnega zbora odločali danes v okviru glasovanj, pol
               ure po prekinjeni 10. točki dnevnega reda. S tem prekinjam to točko dnevnega
               reda.</p>
               <p>Prehajamo na <title>10. TOČKO DNEVNEGA REDA,</title> to je na <title>OBRAVNAVO PREDLOGA ZAKONA
                  O SPREMEMBAH ZAKONA O VOLITVAH PREDSEDNIKA REPUBLIKE, PO SKRAJŠANEM
               POSTOPKU.</title>
               </p>
               <p>Predlog zakona je v obravnavo zboru predložila skupina poslank in poslancev, s
               prvopodpisanim gospodom Jožefom Školčem. V zvezi s tem predlogom zakona Odbor za
               notranjo politiko, javno upravo in pravosodje predlaga Državnemu zboru sprejem
               sklepa, da predlog zakona ni primeren za nadaljnjo obravnavo.</p>
               <p>Besedo dajem predsedniku odbora gospodu Dragu Korenu za dopolnilno obrazložitev
               predloga.</p>
               <p>Prosim.</p>
            </sp>
            <sp who="SDZ4:KorenDrago">

               <speaker>DRAGO KOREN:</speaker>

               <p>Še enkrat lep pozdrav.</p>
               <p>Odbor za notranjo politiko, javno upravo in pravosodje je tudi na 41. seji obravnaval
               Predlog zakona o spremembah zakona o volitvah predsednika republike, ki ga je v
               obravnavo po skrajšanem postopku predložila skupina poslank in poslancev s
               prvopodpisanim gospodom Jožefom Školčem. Predstavniki predlagatelja, poslanci: Jožef
               Školč, Sašo Peče in Miran Potrč, so pojasnili, da je predlog zakona nastal zaradi
               zapletov pri letošnjih volitvah predsednika republike. Dopolnilno obrazložitev k
               členom predloga zakona so podali kar v okviru obravnave Zakona o volitvah v Državni
               zbor.</p>
               <p>Predstavnica Zakonodajno-pravne službe je k predlogu zakona podala pisno mnenje, iz
               katerega izhaja, da k predlagani ureditvi podajajo enake ugotovitve in opozorila kot
               v mnenju k predlogu Zakona o volitvah v Državni zbor.</p>
               <p>K predlogu zakona je podala svoje mnenje Vlada Republike Slovenije, iz katerega
               izhaja, da je predlog zakona povezan s predlogom Zakona o volitvah v Državni zbor, s
               katerim poslanci predlagajo spremembo 87. člena. Ker Vlada nasprotuje tej izvorni
               spremembi Zakona o volitvah v Državni zbor, nasprotuje tudi temu predlogu zakona, saj
               meni, da ni potrebna in da bi bila ureditev, ki bi oteževala uresničevanje volilne
               pravice državljanov, ki živijo v tujini v nasprotju z ustavo.</p>
               <p>Člani odbora so o predlogu zakona razpravljali v okviru razprave Zakona o volitvah v
               Državni zbor, izpostavili so predvsem vprašanje ustreznosti volilnih imenikov glede
               glasovanja v tujini in ugotavljali, če ne bodo urejeni, se bo upravičeno postavil
               dvom v korektnost volitev. Izpostavili so tudi vprašanje enakosti volilne pravice pri
               glasovanju v tujini in na ozemlju Republike Slovenije. K predlogu zakona ni bilo
               vloženih nobenih amandmajev. Na koncu je odbor sprejel sklep, da predlog zakona ni
               primeren za nadaljnjo obravnavo, in predlaga, da takšen sklep sprejme tudi Državni
               zbor. Hvala lepa.</p>
            </sp>
            <sp who="SDZ4:KlavoraVasja">

               <speaker>PODPREDSEDNIK MAG. VASJA KLAVORA:</speaker>

               <p>Hvala lepa. Besedo dajem predstavniku predlagateljev predloga zakona za predstavitev
               stališča do predloga matičnega delovnega telesa. Gospod Jožef Školč, prosim.</p>
            </sp>
            <sp who="SDZ4:ŠkolčJožef">

               <speaker>JOŽEF ŠKOLČ:</speaker>

               <p>Hvala lepa, gospod podpredsednik. Spoštovane kolegice, spoštovani kolegi! V nekem
               delu bi bilo zagotovo potrebno ponoviti vse tiste stvari, ki sem jih prej govoril.
               Žal je pač ta procedura taka, da ne daje možnosti, da se vse zelo natančno lahko
               pojasni, bilo bi pa nujno. Kajti tudi kolega Bajc je pravzaprav zavračal stvari,
               recimo, znotraj prejšnje točke, ki smo jih zelo natančno in točno tako, kot je sam
               govoril, tudi uredili. Zakaj to govorim? To ni polemika s tem, kar je on rekel pa še
               kdo drug, ampak je potrditev te teze, da nič, kar ne pride od vladnih ministrov, in
               sedaj vemo, kar nima blagoslova tudi vrhovnega poveljnika Vlade, ni dovolj dobro za
               to, da bi bilo obravnavano v Državnem zboru. Tudi državni sekretar je povedal, da je
               potrebno točno te stvari urediti. In vseeno, ko jih mi odpremo, so za silo urejene,
               koalicija slepo to zavrača. Ne vsa, se opravičujem kolegom iz DeSUS-a. V tem primeru
               ne vsa, običajno pa. Ampak sedaj ostanimo pri teh stvareh.</p>
               <p>Ureditev, ki jo imamo za volitve predsednika, je v nekem delu zagotovo nedomišljena.
               Sam nisem nasprotoval tej ideji, da se maksimalno poenostavi ljudem po svetu, da
               lahko volijo predsednika ali pa tudi druge organe v Republiki Sloveniji. Želel pa sem
               si in danes še toliko bolj, da je to narejeno na način, da ne pušča sence dvoma. Te
               rešitve, ki jih imamo, so žal nedomišljene in terjajo spremembe. Kajti poglejte, ta
               rešitev, da se pošilja vsem, ne glede na to, ali si želijo ali ne, po seznamu, ki ni
               do konca urejen, ni prinesla tako želenega, opevanega cilja, da bi praktično vsi v
               tujini volili predsednika republike. Število volilnih upravičencev se je povečalo s
               slabih 15.000 na 70.000, ampak kasneje se je izkazalo, da več kot trideset tisočim
               sploh ni bilo mogoče poslati tega gradiva - govorim za volitve predsednika republike.
               Od gradiva, ki je bilo poslano, spet ni prišlo do bistvenega povečanja oddanih
               glasovnic. Tako da je veliko število glasovnic končalo, po vsej verjetnosti, doma v
               smetnjakih. Ampak tudi to je pravica, ki jo na srečo naši državljani in državljanke
               imajo, da volijo ali pa pač ne volijo. Samo tu si mogoče vsi predstavljajo, da si vsi
               želijo voliti in da vsi imajo dovolj podatkov, da volijo. Ampak tudi od tistih slabih
               40.000 glasovnic, ki smo jih poslali v tujino, je treba povedati, da jih je 13.013
               prišlo nazaj na volilno komisijo. Bodisi zato ker je v šest tisoč stopetih primerih
               bil naslovnih neznan, v tri tisoč stoosemindvajsetih primerih je bil naslov nepopoln,
               v dva tisoč štiristopetinsedemdesetih primerih je bil naslovnik preseljen, v
               stošestinšestdesetih primerih pač ni bilo gradivo prevzeto, v dvestoosemdesetih
               primerih, kolega Grims, je naslovnik umrl in v osemstodevetinpetdesetih primerih ne
               vemo, kaj se je s tem zgodilo. Se pravi, približno enako število glasovnic, kot smo
               jih dobili nazaj, je bilo tudi vrnjenih.</p>
               <p>In to so stvari, o katerih bi radi govoril in kjer se mi zdi, da smo naredili samo
               eno napako v tem gradivu, da smo napisali, da to nima finančnih posledic za proračun.
               Sprememba tega zakona bi proračunu del sredstev prihranila, kajti ne bi metali stran
               denarja za poštnino za tiste, ki pač nimajo volje voliti oziroma za tiste, za katere
               nimamo urejene volilne evidence. Hvala lepa.</p>
            </sp>
            <sp who="SDZ4:KlavoraVasja">

               <speaker>PODPREDSEDNIK MAG. VASJA KLAVORA:</speaker>

               <p>Hvala lepa. Sledi predstavitev stališč poslanskih skupin. Besedo ima gospod Vili
               Rezman v imenu Poslanske skupine DeSUS. Prosim.</p>
            </sp>
            <sp who="SDZ4:RezmanVili">

               <speaker>VILI REZMAN:</speaker>

               <p>Hkrati ko povem, da Poslanska skupina DeSUS ne bo podprla predloga matičnega
               delovnega telesa, se za uvod sprašujem, kakšen smisel pravzaprav sploh ima zdaj
               tratiti čas, če se vprašam, ali ni to zapravljanje časa z ozirom na pričakovani
               rezultat kasnejšega glasovanja in ki se nič ne bo spremenil bodisi da sedaj govorimo
               ali ne. Torej, moj odgovor je čista entropija, vsaj kar se tega tiče. Pa še
               nekolikanj neprijetna je in nevarna, ker tisti, ki bi eventualno kakšno svojo misel
               izrekel, se izpostavlja, da bo kakšen piroman najprej bruhnil ogenj vanj in ga potem
               skušal reševati na ta način, da ga bo polival z gnojnico.</p>
               <p>No, to ni ravno nekaj kar bi nam bilo zelo v veselje, zato bom samo v kratkem
               povedal, kakšno pač je stališče Poslanske skupine DeSUS. Mi mislimo, da so volitve
               pomembne, mi mislimo da so pomembne tako tiste pravice, ki jih imenujemo aktivna in
               pasivna volilna pravica, in mislimo, da je zelo pomembno, da pri tem res ne bi bilo
               preveč te sence ob volitvah, ki so lahko pogosto tudi zelo tesne, so moteče.
               Poslanska skupina DeSUS ima izkušnje, kar se tega tiče z zadnjih volitev, ko se tudi
               potem, ko je bilo že vsem jasno, da je presegla prag, še nekaj časa rep vlekel po
               mediji, in sicer rep, na katerem je bilo pripeto vprašanje, ali jih le ne bi še kako
               iztisnili ven iz parlamenta.</p>
               <p>Razen tega je za nas, tako vsaj mi menimo, dobro, da se je minister Gregor Virant
               oglasil, zato nekateri menijo, da je treba izraziti čudenje, nekateri drugi izražamo
               zadovoljstvo v zvezi s tem in smo veseli, je pa res, da je čudenje vir filozofije in
               naj se ljudje kar čudijo, kolikor jim je le dano, ker čudenje povzroča spraševanje,
               samo izpraševanje povzroča razmišljanje o vzrokih, o smislih, o načelih in tako
               naprej. In to je dobro, če bi kaj tega prenesli tudi v naš parlament, vse premalo je
               tega prisotnega.</p>
               <p>Mi menimo, da so tako rekoč razlogi, argumenti, predlogi skorajda po vsebini
               identični tistim, kot so bili predstavljeni v zvezi z zakonom, ki je bil predmet
               razprav pri prejšnji točki dnevnega reda. Menimo tudi, da ni najbolj pravi odgovor
               Vlade, ki se boji, da če ne bi poslali na vse mogoče naslove in nenaslove praznih
               volilnih lističev, da bi potem bila ogrožena verodostojnost, ker vsem ne bi omogočili
               glasovanja. Nikomur, če ne dobijo domov, ne v tujino, kamorkoli drugam volilnega
               lističa, ne preprečujemo. Računamo tudi na to, da je proaktivnost v svobodi in v
               pravici volitev pomembna, da se ne bi tako raznežili ljudje, da bi nekateri želeli že
               kar izpolnjene lističe dobiti domov, da ne bi bil napor prevelik.</p>
               <p>Skratka, vsak ima, po naši sodbi, možnost, v ničemer mu ni kratena, da izrazi svojo
               voljo, kar zadeva volitev. In je vrnitev na tisto, kar smo poznali poprej, čisto
               zadostna, zato bomo mi zavrnili predlog, da se podpre tisto, kar je sklepal Odbor za
               notranjo politiko.</p>
            </sp>
            <sp who="SDZ4:KlavoraVasja">

               <speaker>PODPREDSEDNIK MAG. VASJA KLAVORA:</speaker>

               <p>Hvala lepa. Besedo ima gospod Zmago Jelinčič Plemeniti v imenu Poslanske skupine
               SNS.</p>
            </sp>
            <sp who="SDZ4:JelinčičPlemenitiZmago">

               <speaker>ZMAGO JELINČIČ PLEMENITI:</speaker>

               <p>Hvala lepa za besedo.</p>
               <p>No, tudi mi bomo glasovali proti sklepu matičnega delovnega telesa. Ne vem, koliko je
               smiselno govoriti o samem zakonu, kajti gre za znano dejstvo, da bo koalicija zakon
               zavrnila. Poskusi, da bi dobili večje število glasov tudi na račun <q>"Gogoljevih mrtvih
               duš"</q>, tudi na račun vseh tistih <q>"belih"</q>, ki so pobegnili po drugi svetovni vojni v
               tujino in ne znajo več slovensko, na račun vseh tistih, ki so potomci Slovencev in
               tudi ne znajo več slovensko, to bo Vlada obdržala. Koalicija si tega ne bo dala
               izpustiti iz rok, navkljub temu da se je pokazalo, da zadeva ni prinesla takšnih
               rezultatov, kot so bili želeni. Konec koncev mnogi od tistih, ki so dobili to pošto v
               tujino, niso niti znali prebrati, kaj piše in za kaj sploh gre pri stvari. In večina
               teh ljudi je vse skupaj vrgla v koš. Nekateri so poskušali iz tega narediti biznis,
               kajti tudi to se da delati. Glede na to, da ni napisano na glasovnici, za kaj gre,
               kdo je tam gor, kdo naj bi bil tam gor, se je lahko naredilo marsikaj. Da se
               prodajati, preprodajati glasove in to so delali nekateri tudi v Sloveniji in zakaj
               tega ne bi delali tudi nekateri v tujini?</p>
               <p>Mislim, da je zakon smiseln. Smiselno bi ga bilo implementirati, vendar je res težko
               koaliciji reči, da je opozicija pripravila dober zakon. Na žalost tudi sedanja
               koalicija dela enako, kot so delale prejšnje koalicije: kar pride iz opozicije je
               slabo, pa konec! Morda bo ta koalicija vsaj toliko boljša, da bo vsaj rešitve iz tega
               zakona čez čas vložila v zakonodajni proces in jih prikazala kot svoje, tako da bo
               vsaj rešitev uporabljena in implementirana.</p>
               <p>Posebej razlagati, za kaj gre pri zakonu tako ali tako, mislim, ni smiselno. Dejstvo
               je, da je zakon smiseln, da bomo mi glasovali proti sklepu matičnega delovnega
               telesa, za katerega sodimo, da ni strokoven, ampak da je strogo političen, morda še
               bolj političen kot kakšen drug sklep, ampak to je pač vse. Hvala lepa.</p>
            </sp>
            <sp who="SDZ4:KlavoraVasja">

               <speaker>PODPREDSEDNIK MAG. VASJA KLAVORA:</speaker>

               <p>Hvala lepa. Besedo ima gospod Boštjan Zagorac v imenu skupine nepovezanih poslancev.
            </p>
            </sp>
            <sp who="SDZ4:ZagoracBoštjan">

               <speaker>BOŠTJAN ZAGORAC:</speaker>

               <p>Hvala za besedo, spoštovani predsedujoči. Pri predlogu zakona, kot ga predlagajo
               predlagatelj, se ne dogaja nič groznega, nič takšnega, kar ne bi bilo mogoče
               podpreti. Rekel bom, v neki meri se podaljšujejo določeni volilni roki. Predlagatelji
               predlagajo, da se zaradi zagotovitve dejanske izvršljivosti volilne pravice,
               poudarjam dejanske izvršljivosti volilne pravice, končnemu roku za dostavo glasovnic
               po pošti prilagodijo tudi zakonski roki. In kaj pomeni dejanska izvršljivost volilne
               pravice? To pomeni to, kar si vsi skupaj želimo, da bi zagotovili volivkam in
               volivcem, ne glede, od kod prihajajo - bodisi iz Republike Slovenije, bodisi iz
               tujine, od koderkoli - da jim to omogočimo. Nedopustno in nesprejemljivo je dejstvo,
               ki se je zgodilo na zadnjih predsedniških volitvah. To je nedopustno. Ne glede,
               kdorkoli bo razpravljal za menoj, pred menoj ali še kasneje, je to nedopustno. Da se
               je vrnili toliko in toliko, 13.000 glasovnic približno, zato ker so bile poslane na
               neke naslove, kjer ni ljudi - na žalost, v nekaterih primerih so ti ljudje celo že
               umrli, ampak se jim je vseeno pošiljalo - se mi zdi popolnoma nedopustno.</p>
               <p>Kar se tiče besed, da je tragikomično, kaj si dovoli opozicija, v povezavi s tem in
               pa prejšnjim zakonom. Ne! Tragikomično je to, kar si dovoli ta koalicija ob
               posameznih izvedbah volitev. To je tragikomično. Ljudje se smejijo, še enkrat
               poudarjam, smejijo takrat, ko visok predstavnik Slovenske demokratske stranke vozi
               ljudi na golaž, zato da se lahko pravilno odločijo, kje bodo volili in na kakšen
               način in koga bodo volili. To je tragikomično! To, da si pošiljajo glasovnice nekomu,
               ki je že umrl, je pa morbidno, ne samo tragikomično. Ampak to si ta vlada dovoli.
               <gap n="...."/><stage xml:id="Redna-36-2008-02-27.stage16">/Oglašanje iz klopi./</stage> Hvala na opozorilo.</p>
               <p>In pa še ena stvar, ki bi jo želel povedati. Tudi teh 13 tisoč glasov, cca. 13 tisoč
               glasov, ki se je vrnilo, je zakonsko nedopustnih. In ko je Vlada trdila, da
               pripravlja svoj zakon, svoje spremembe zakona, bi bil zelo vesel oziroma bi verjetno
               morali biti vsi v tej dvorani zelo veseli, če bi predstavnik Vlade povedal, kdaj bodo
               te spremembe na naših mizah, kakšne bodo, kdaj jih bomo obravnavali, ali bo to pred
               novimi volitvami predsednika države, ali bodo pred volitvami v Državni zbor, ali so
               pač to dejali zato, da imajo nek razlog, da zavrnejo dobre rešitve, ki jih predlaga
               opozicija. To so vprašanja, na katere terjamo odgovore. Ne samo vprašanja o tem, ali
               je ta zakon primeren, ali je dober, ali resnično zasleduje vse cilje. Če mogoče
               katerega cilja ne zasleduje, je imela vladna koalicija možnost sodelovati pri
               oblikovanju, možnost amandmajev, česarkoli, dopolnitev tega zakona. Ampak tega se ni
               lotila. Vlada bo pripravila celostni zakon. Kdaj? Kaj bo obsegal? Ali bo urejal tudi
               te napake, na katere opozarjamo danes? To so odgovori, ki jih terjamo. Zaenkrat teh
               odgovorov ni, in če je nekdo len in ne zna povedati, kaj bo naredil, je boljše
               sprejeti ponujeno, ne more škoditi, rešitve so dobre, odlične, če primerjamo s tem,
               kar je naredila Vlada, ki ni naredila nič, in jih je potrebno podpreti. Vlada pa še
               vedno lahko sprejme mesec, dva, tri, ko bo, ko bo imela občutek, da je to treba, nek
               nov zakon.</p>
               <p>Zato bomo v Poslanski skupini nepovezanih poslancev, Lipa, predlagane spremembe
               zakona podprli. Še enkrat pa poudarjam, tragikomična je oblika, kako dosedanja vladna
               koalicija izvaja in pa <gap n="..."/> <gap n="..."/><stage xml:id="Redna-36-2008-02-27.stage17">/Znak za konec razprave./</stage><gap n="..."/> volilno koalicijo. Se
               opravičujem, ne cela. Hvala.</p>
            </sp>
            <sp who="SDZ4:KlavoraVasja">

               <speaker>PODPREDSEDNIK MAG. VASJA KLAVORA:</speaker>

               <p>Hvala lepa. Besedo ima gospod mag. Grims, v imenu Poslanske skupine SDS. Prosim. </p>
            </sp>
            <sp who="SDZ4:GrimsBranko">

               <speaker>MAG. BRANKO GRIMS:</speaker>

               <p>Spoštovani. Da bo jasno, kaj je bistvo te zakonodaje, ki je predlagana s strani
               opozicije, in da je to v bistvu vrnitev na prejšnje, že preživeto stanje, na stare
               rešitve v zakonu, naj povem s primerom, kaj pravzaprav so te rešitve v praksi
               povzročile. Ker ljudje tam, preko oceana živijo in čutijo v resnico s svojo domovino,
               so se pred leti, ko je še veljal prejšnji zakon, sami organizirali; pazite, na svoje
               stroške so poslali človeka, da je njihove kuverte, zaprte kuverte z izpolnjenimi
               glasovnicami odnesel, torej na njihove stroške, z letalom preko oceana do slovenske
               volilne komisije. Zato, ker pač država zanje ni poskrbela in je sprejela zanje
               krivičen in žaljiv in očitno tudi protiustaven zakon. Kajti pravica glasovati na
               volitvah je ustavna pravica in država mora storiti vse, da je ta pravica dosegljiva
               vsakemu državljanu in vsaki državljanki. Še bolj žalostno pa je, da je tudi ta njihov
               veliki napor in žrtev spodletela, kajti zaradi zapletov na meji in pa z letalskimi
               prevozniki je tudi takrat prišel nekaj ur prepozno njihov kurir in je spet 2.000
               glasovnic ostalo neveljavnih, ker so pač prišle po izteku roka za pošiljanje
               glasovnic. In vse to, da so bili tisoči in tisoči glasovnic neveljavnih, slovenskih
               državljank in državljanov, ki so svoj pozitiven odnos izpričali na ta način, to vas
               nič ne moti. Kje pa! To so neki sumljivo tiči! Tisti tam, preko oceana, v Ameriki.
               Ampak ne! Vi boste delili državljanke in državljane na tiste prvega in drugega ranga.
               Prvega in drugega razreda, kot da nismo petinštirideset let po drugi svetovni vojni
               točno to vaše početje že opazovali. In bi to počeli še kar naprej. Kako je to
               žalostno!</p>
               <p>Tudi pošiljanje obvestil, mimogrede bom pa parafraziral vaše besede, tudi pošiljanje
               obvestil o volitvah, ki jih dobijo vsi v Sloveniji, se pošiljajo tako tistim, ki si
               želijo glasovati, kot tistim, ki si tega sploh ne želijo. Pa to ne zagotavlja tako
               opevanega cilja 100% udeležbe na volitvah. Samo parafraziram vaše besede. In mnoge se
               tudi vrnejo oziroma ostanejo neizročene, ker so pač v času od razgrnitve volilnih
               imenikov do dneva glasovanja, tisti, ki so bili nanje naslovljeni, žal umrli. Ker
               manipulirate s tem, da je nekdo tudi umrl. Seveda bo potrebno volilne imenike
               maksimalno novelirati, jih prilagoditi, ustrezno urediti in to je to. Potrebno pa je
               imeti ureditev, ki bo spodbujala vezi naših državljank in državljanov v tujini z
               matično domovino. In ta sedanja ureditev je benevolentna, je ustrezna, je korektna.
               Omogoča uresničevanje ustavne pravice. To, kar pa vi predlagate, pa smo videli v
               praksi, v mnogih izkušnjah, na mnogih volitvah, tega ne omogoča. Ampak vas to prav
               nič ne moti, ker vam gre za čisto nekaj drugega - za vaše politikantstvo, ne pa za
               uresničevanje ustavnih pravic.</p>
               <p>Mimogrede, da si pri tem dovolite celo poseči po lažeh, naj samo preberem, kaj smo
               poslali v zvezi s to predlagano zakonodajo, ko je bilo prej rečeno, da smo samo
               opozorili na tisto in da je bila to edina pripomba, ki smo jo imeli: "V Poslanski
               skupini SDS menimo, da so predlagane spremembe premalo domišljene in nekonsistentne,
               niti ne sledijo povsem vsebini odločitev in obrazložitev Ustavnega sodišča Republike
               Slovenije v zvezi z izvrševanjem volilne pravice. V zvezi s predlogom ukinitve
               uradnih praznih glasovnih ne dajete nobenih konkretnih argumentov. V času volitev za
               predsednika države je bila zoper veljavne določbe velika gonja, ki je pomenila čisto
               politikantstvo, saj ni bil ugotovljen niti en sam primer poskusa dvakratnega
               glasovanja, na kar ste opozarjali predlagatelji tega zakona. Po našem mnenju so
               predlagane rešitve neutemeljene in krivične ter žaljive do državljank in državljanov
               Republike Slovenije v tujini. S predlaganimi rešitvami se negira pravica državljanov,
               da uresničujejo svojo temeljno ustavno pravico na način, ki jim omogoča njeno
               dejansko in ne le navidezno uresničevanje. V preteklosti je veljala preverljiva
               ureditev, ki jo predlagatelji očitno želijo znova uzakoniti in ki je povzročila, da
               so bili tisoči glasov iz tujine neveljavni, ker so prispeli prepozno, in to kljub
               temu, da so volivci sami organizirali nekaj, kar jim je bila država dolžna
               organizirati. Sami so namreč poskrbeli za osebni prenos pošte iz tujine do Državne
               volilne komisije.</p>
               <p>V Poslanski skupini SDS se zavzemamo, da ostane v veljavi obstoječa ureditev, ki je
               bila v Državnem zboru Republike Slovenije sprejeta z dvotretjinsko večino, in omogoča
               dejansko uresničevanje temeljne ustavne pravice vsem državljankam in državljanom
               Republike Slovenije na enak način. Po našem mnenju predlagana ureditev s strani
               predlagateljev te novele deli državljanke in državljane Republike Slovenije na prvo-
               in drugorazredne državljanke in državljane ter je tako tudi v temeljnem nasprotju s
               temeljnimi načeli Ustave Republike Slovenije." Mislim, da je bil ta dopis, gospod
               Školč, več kot dovolj jasen. In to smo danes zgolj ponovili.</p>
            </sp>
            <sp who="SDZ4:KlavoraVasja">

               <speaker>PODPREDSEDNIK MAG. VASJA KLAVORA:</speaker>

               <p>Besedo ima gospa Darja Lavtižar Bebler v imenu Poslanske skupine SD. Prosim.</p>
            </sp>
            <sp who="SDZ4:LavtižarBeblerDarja">

               <speaker>DARJA LAVTIŽAR BEBLER:</speaker>

               <p>Hvala lepa za besedo, gospod podpredsednik. Spoštovane kolegice in kolegi! Ta predlog
               zakona je, kot rečeno, neposredno povezan s pravkar obravnavanim Zakonom o volitvah v
               Državni zbor, glede vprašanja volitev po pošti iz tujine, kjer državljani Republike
               Slovenije, volivci, stalno ali začasno prebivajo.</p>
               <p>Prepričani smo, da je v zakonu treba odpraviti tiste slabosti ali nedorečenosti, ki
               bi utegnile ustvariti vtis, da volitve niso bile poštene in korektne. In prav
               prekratki roki volivcem, ki so na dan glasovanja v tujini, ker tam začasno ali stalno
               prebivajo, onemogočajo pravočasno glasovanje po pošti in s tem objektivno tudi
               onemogočajo izvrševanje volilne pravice. Prav tako je zdaj treba zaradi neustreznih
               rokov na uradni izid volitev neutemeljeno dolgo čakati.</p>
               <p>Ravno zato, da bi v čim bolj polni meri zagotovili splošno in enako volilno pravico,
               predlagamo pričujoče spremembe, ki naj bi izrazile tudi to, da smo pred zakonom vsi
               enaki, da ne bi bilo možno, da bi nekdo lahko volil dvakrat, drugi, ki ima enako
               volilno pravico, pa nobenkrat. Da ne izgubljam besed o tako imenovanih <q>"mrtvih
               dušah"</q>, in o teh slednjih imamo kar nekaj informacij, da so volilne karte na zadnjih
               predsedniških volitvah v tujini prejeli tudi že preminuli. Ustreznejši roki za
               izvedbo volilnih opravil pa so samo eden od pogojev, nujnih pogojev za korektno
               izvedbo volitev.</p>
               <p>Poglejte, mi pravzaprav predlagamo, da bi kljub temu da ne sprejemate, očitno,
               tistega zakona o volitvah v Državni zbor, pa sprejeli sklep, da je ta zakon o
               volitvah predsednika republike primeren za nadaljnjo obravnavo. Kajti, mi tukaj
               predlagamo samo tiste spremembe rokov, ki se nanašajo direktno na kandidata za
               predsednika in pa potem, recimo, da se predlog kandidature vloži neposredno pri
               republiški volilni komisiji najkasneje namesto 25. 30. dan pred dnevom glasovanja in
               ustrezne takšne podaljšane roke, ki bi na vsak način bili sprejemljivi in racionalni.
               In ne razumemo te arogance s strani Vlade in koalicije, saj gre v vsakem primeru za
               zakon, ki se sprejme za dvotretjinsko večino vseh poslancev. Tudi Vlada bo za svoj
               zakon, ki ga bo predlagala, kot rečeno, potrebovala enako dvotretjinsko večino vseh
               poslancev. Ali bo takrat enako arogantna kot danes? Upam, da ne. Hvala.</p>
            </sp>
            <sp who="SDZ4:KlavoraVasja">

               <speaker>PODPREDSEDNIK MAG. VASJA KLAVORA:</speaker>

               <p>Hvala lepa. Besedo ima gospod Jožef Školč v imenu Poslanske skupine LDS.</p>
            </sp>
            <sp who="SDZ4:ŠkolčJožef">

               <speaker>JOŽEF ŠKOLČ:</speaker>

               <p>Hvala lepa, gospod podpredsednik. Spoštovani kolegi in kolegice! Jaz bi vas rad
               prepričal, da tem spremembam odprete pot, kajti drugače boste kasneje smešni, ko jih
               boste sami predlagali in ne bo nobenega drugega opravičila kot to, da jih je
               predlagala Vlada. Pri teh stvareh, ko smo jih govorili in ki sem jih tudi prej
               govoril, sem bil povsem korekten. In tudi kar se tiče podanih pripomb k tem gradivom,
               ki smo jih skupaj z vsemi kolegi v opoziciji poslali tudi poslancem in poslankam
               pozicije. S strani SDS smo dobili pripombo, da imamo neko pomanjkljivost glede
               sestave volilnih odborov, to pripombo smo upoštevali, vse drugo, kar smo pa prej tu
               poslušali, se da zelo na kratko povedati, je pa približno tako, da je SDS rekla, da
               je nesprejemljivo in je zato zanič. S tega vidika o tem ni mogoče voditi resne
               razprave, ne glede na to, da je del teh stvari potrebno spremeniti, tistih prej, tudi
               zaradi odločb Ustavnega sodišča.</p>
               <p>Meni in mojim kolegom v LDS gre precej na živce to podtikanje, da vse povprek sumimo
               volivke in volivce po svetu. To zagotovo ni res. Če koga sumimo, če je kdo pod sumom,
               to niso volivke in volivci v tujini, ampak je SDS in vpliv, ki ga poskuša zagotoviti
               na ta državni aparat in posredno tudi na volilni aparat. Nenazadnje je do spremembe
               pravil glede pošiljanja glasovnic po svetu prišlo na predlog gospoda Strnada, ki je
               bil v volilno komisijo izvoljen v tem Državnem zboru in je svoj čas, če se ne motim,
               bil sekretar SDS-a. Kako je ta seja potekala in kako je iz neformalne postala
               formalna in kako je iz tega nastal velik zaplet, je predmet neke druge diskusije.
               Ampak, pod sumom in zaradi tega opozarjamo na potrebo po volilnih spremembah in po
               jasnih pravilih - je SDS. O tem ne more biti nobenega dvoma. Če kdo komu kaj podtika,
               da hoče kaj ukrasti, potem bom jaz tukaj primerno nesramen in bom rekel, da hoče
               organizirati del volilnih glasov očitno SDS, sicer bi pristala na odprto diskusijo,
               iskala rešitve, ki bi omogočile, da ne bi bilo sence dvoma nad nobeno glasovnico.</p>
               <p>To je vse.</p>
            </sp>
            <sp who="SDZ4:KlavoraVasja">

               <speaker>PODPREDSEDNIK MAG. VASJA KLAVORA:</speaker>

               <p>Hvala lepa.</p>
               <p>Besedo ima gospa Majda Zupan v imenu Poslanske skupine NSi. Prosim.</p>
            </sp>
            <sp who="SDZ4:ZupanMajda">

               <speaker>MAJDA ZUPAN:</speaker>

               <p>Hvala lepa za besedo. Spoštovani.</p>
               <p>Kot rečeno, se novela, o kateri razpravljamo, veže na prejšnjo točko v zvezi z
               volitvami v Državni zbor. Nanaša se na glasovanje po pošti tistih volivcev, ki v
               tujini stalno ali začasno prebivajo. Predlagatelji predlagajo spremembe, po katerih
               bi se glasovnice upoštevale do 19. ure na dan glasovanja, medtem ko veljavna
               zakonodaja upošteva tiste glasovnice, ki so prispele po pošti do 12. ure osmega dne
               po dnevu glasovanja. Po mnenju predlagatelja bi bilo potrebno posledično začeti
               nekatera opravila za volitve predsednika republike pet dni prej, kot to določa
               veljavni zakon.</p>
               <p>V Poslanski skupini Nova Slovenija menimo, da spremembe niso ustrezne, saj bi kljub
               prestavitvi volilnih opravil za 5 dni obstajala nevarnost, da bi znatno število
               volilnih upravičencev, ki so na dan glasovanja v tuji, ker tam začasno ali stalno
               prebivajo, ne moglo uresničevati svoje volilne pravice in voliti, kot jim to
               zagotavlja ustava. Glede volilnih evidenc pa želimo povedati, da se zavedamo, da niso
               popolne zaradi razlogov, ki jih poznamo, vendar pa je za to potreben čas; čas za to,
               da se izgradijo, izčistijo in dopolnijo. Vsakemu je potrebno dati možnost in ga
               mogoče s tem opozoriti na njegovo pravico, saj tudi doma vsak volivec dobi na dom
               najprej obvestilo. V Poslanski skupini Nove Slovenije se strinjamo s stališčem
               matičnega odbora, da predlog zakona ni primeren za nadaljnjo obravnavo. Hvala lepa.
            </p>
            </sp>
            <sp who="SDZ4:KlavoraVasja">

               <speaker>PODPREDSEDNIK MAG. VASJA KLAVORA:</speaker>

               <p>Hvala lepa. Besedo ima gospod Marjan Drofenik v imenu Poslanske skupine SLS.</p>
            </sp>
            <sp who="SDZ4:DrofenikMarjan">

               <speaker>MARJAN DROFENIK:</speaker>

               <p>Hvala lepa. Spoštovani podpredsednik, poslanke, poslanci! Ker so predlagane spremembe
               in dopolnitve Zakona o volitvah predsednika republike povezane s pravkar obravnavanim
               Predlogom zakona o spremembah in dopolnitvah Zakona o volitvah v Državni zbor, bi
               lahko na tem mestu v imenu Poslanske skupine Slovenske ljudske stranke le ponovili že
               povedano. Spremembe rokov v 15., 17., 19. in 24. členu se nanašajo na poštno
               glasovanje volivcev, ki stalno ali začasno prebivajo v tujini. Gre za prilagoditev
               zakonskih rokov, vložitve kandidatur, umika soglasja h kandidaturi in objave seznama
               kandidatov. Ker predlagatelj predlaga, da bi se upoštevale le glasovnice, ki so
               prispele po pošti do 19. ure na dan glasovanja, se sedaj predlagajo tudi drugačni
               roki za nekatera volilna opravila za volitve predsednika republike. V Poslanski
               skupini Slovenske ljudske stranke ne podpiramo tako Predloga zakona o spremembah in
               dopolnitvah zakona o volitvah v Državni zbor, ker menimo, da bi predlagane spremembe
               pomenile nevarnost, da bi bilo znatnemu številu volilnih upravičencev, ki so na dan
               glasovanja v tujini, tam začasno ali stalno prebivajo, onemogočeno uresničevanje
               volilne pravice, ki je eno temeljnih ustavnih pravic.</p>
               <p>Glede na to, da ne podpiramo sprememb Zakona o volitvah v Državni zbor, je tudi
               logično, da ne podpiramo Predloga zakona o spremembah in dopolnitvah zakona o
               volitvah predsednika republike, ker menimo, da te spremembe niso potrebne oziroma bi
               nekatere celo oteževale uresničevanje volilne pravice državljanom, ki živijo v tujini
               iz takšnih ali drugačnih razlogov. Hvala lepa.</p>
            </sp>
            <sp who="SDZ4:KlavoraVasja">

               <speaker>PODPREDSEDNIK MAG. VASJA KLAVORA:</speaker>

               <p>Hvala lepa. In še besedo ima gospod dr. Pavel Gantar v imenu Poslanske skupine Zares.
               Prosim.</p>
            </sp>
            <sp who="SDZ4:GantarPavel">

               <speaker>DR. PAVEL GANTAR:</speaker>

               <p>Spoštovani gospod podpredsednik, spoštovane kolegice in kolegi! Še enkrat in mislim
               zadnjič. Volitve so resna stvar. Nad njimi ne sme biti sence dvoma. Treba je urediti
               volitve po pošti, iz tujine in še nekatera druga, kot je bilo že rečeno, z
               odločitvami Ustavnega sodišča postavljena vprašanja.</p>
               <p>Veliko ste govorili o enakosti volilne pravice in enakosti pred zakonom. Treba je
               vedeti, da volilna pravica - pasivna, še toliko bolj aktivna - da volilna pravica
               predpostavlja minimalno aktivno državljanstvo. Tudi v Sloveniji se moramo, če hočete,
               se moramo volivci nekoliko potruditi, da pridemo na volišče, da izpolnimo ta
               glasovalni listek in da ga oddamo v volilno skrinjico. 30% državljank in državljanov
               tega ne stori. In zakaj bi bilo toliko težko in pretežko, če nekdo, ki živi v tujini,
               ne bi izkazal tega svojega aktivnega državljanstva in ne bi zaprosil za gradivo, da
               bo lahko volil? Kaj je tu tako težkega, tako nenavadnega?! Če je nekdo zainteresiran
               za razmere v državi, za to, kdo bo vodil, kdo ne bo vodil države, si bo to lahko
               privoščil in bo to tudi storil. In ne vem, v čem je tu problem! Tako kot bo moral se
               volivec v Sloveniji napotiti na volišče. In s tega vidika, kot sem rekel, voliti
               pomeni seveda biti vsaj minimalno aktiven državljan in do absurda ste prignal idejo
               da sicer pošljemo pa vabila za volitve vsem državljanom. Nimam nobenega razloga, da
               ne bi <q>"urbi et orbi"</q> na spletu ali vsem možnim potencialnim in nepotencialnim
               državljanom povedal, da so volitve v Sloveniji. Nobenih težav nimam s tem, če
               mislite, da stroški opravičujejo cilj in sredstva namen.</p>
               <p>Rad bi povedal tudi to, da je uradna prazna glasovnica škandal brez primere. Poglejte
               si primerjalno v obeh zakonih, kako so napisane, opisane z barvami, tako in drugače
               kodirane, predpisani papirji in tako naprej, da ne bi prišlo do ponareditev in do
               zlorabe volilne pravice. Tega pri nas ni. In če mislite, da si lahko s takšno uradno
               prazno glasovnico, bi rekel, tlakujemo pot v boljšo demokracijo, se motite. Jaz vam
               dam primer, enega od mojih kolegov je poklicala oddaljena prijateljica iz
               kanadsko-slovensko, mislim, da tudi srbske družine, okolja in je vprašala: <q>"Ti, kaj
               pa smo mi dobili nek listek, nek papir? Kaj pa se dogaja?"</q> Pa ji reče: <q>"Ja, volitve
               so!"</q> <q>"Kaj pa naj naredim s tem?"</q> Kaj pravite, da je rekel moj kolega? Ne bom vam
               povedal! In koliko je bilo še takšnih volitev! Vem sam, da so na neki spletni strani,
               ki jo sponzorira tudi slovenska država, da je bil za predsedniške volitve objavljen
               en sam kandidat, ne bom vam povedal, ker boste uganili, kdo je bil, ostale pa so
               pozabili, tudi našega kolega poslanca, ki je sicer zelo glasen in kar poznan doma in
               tudi drugod. In še vrsto takšnih zadev je bilo, v katerih govorijo, da so volili tako
               ali drugače ljudje kot priložnost; na način priložnosti, ker se jim je porodila - ne
               kot to, kar sem rekel, aktivni državljani. Dajte se vprašati, kdo voli in kako
               voli.</p>
               <p>In zato vas prosim, da se vendarle zavedate, da morajo volitve potekati legalno, da
               morajo biti legitimne in da se ne moremo sprenevedati skozi to. In še enkrat bi rekel
               predvsem to, to je dejansko projekt SDS-a, ki ga seveda podpirajo tudi drugi. Zakaj
               to počenjajo, ne vemo, vemo pa, da bi očitno radi izkoristili vse nelegitimne
               možnosti, če bi samo za en glas dobili več na naslednjih ali katerihkoli drugih
               volitvah. Tako se volitev v Sloveniji ne moremo iti.</p>
               <p>Kar zadeva prispete glasovnice. Jaz se strinjam, da je mogoče - samo še to bom rekel
               - da je mogoče, da mora priti do 19. ure na dan glasovanja, malo togo. To bi lahko
               popravili, če bi bili v drugi obravnavi. Pač pa pravim to, da mora biti zanesljivo
               zaključene na dan pred volitvami v Sloveniji. Zanesljivo! Sicer se bo zaradi časovne
               razlike lahko pravzaprav postfestno usmerjal način glasovanja v časovnih pasovih, ki
               za dve, štiri, šest ali osem ur <gap n="..."/></p>
            </sp>
            <sp who="SDZ4:KlavoraVasja">

               <speaker>PODPREDSEDNIK MAG. VASJA KLAVORA:</speaker>

               <p>Hvala lepa, gospod Gantar.</p>
            </sp>
            <sp who="SDZ4:GantarPavel">

               <speaker>DR. PAVEL GANTAR:</speaker>

               <p><gap n="..."/> za Slovenijo. Hvala lepa.</p>
            </sp>
            <sp who="SDZ4:KlavoraVasja">

               <speaker>PODPREDSEDNIK MAG. VASJA KLAVORA:</speaker>

               <p>Končali smo s predstavitvijo stališč poslanskih skupin. O predlogu sklepa bomo v
               skladu s časovnim potekom seje zbora odločali danes v okviru glasovanj čez pol ure.
               To je ob 17. uri in 20 minut.</p>
               <p>S tem prekinjam to točko dnevnega reda.</p>
               <p>Prekinjam sejo zbora, ki se bo nadaljevala ob 17. uri in 20 minut.</p>
               <stage type="time">(Seja je bila prekinjena ob 16.52 uri in se je nadaljevala ob 17.20.)</stage>
            </sp>
            <sp who="SDZ4:KlavoraVasja">

               <speaker>PODPREDSEDNIK MAG. VASJA KLAVORA:</speaker>

               <p>Spoštovane poslanke in poslanci. Nadaljujemo sejo.</p>
               <p>Prehajamo na glasovanje zbora o predlogih odločitev. Poslanke in poslance prosim da
               preverijo delovanje svoje glasovalne naprave.</p>
               <p>Nadaljujemo s <title>prekinjeno 2. točko dnevnega reda,</title> to je z <title>drugo obravnavo
                  Predloga zakona o spremembah in dopolnitvah zakona o varnosti cestnega prometa.</title>
               </p>
               <p>Prehajamo na odločanje o vloženih amandmajih.</p>
               <p>Odločamo o amandmaju Poslanske skupine Zares k 6. členu. Glasujemo, glasovanje teče.
               Navzočih je 57 poslank in poslancev, za je glasovalo 23, proti 33.</p>
               <p><stage xml:id="Redna-36-2008-02-27.stage19">(Za je glasovalo 23.)</stage> <stage xml:id="Redna-36-2008-02-27.stage20">(Proti 33.)</stage></p>
               <p>Ugotavljam, da amandma ni sprejet.</p>
               <p>Odločamo o amandmaju poslanskih skupin: SDS, NSi, SLS in DeSUS k 34. členu.
               Glasujemo, glasovanje teče. Navzočih je 63 poslank in poslancev, za je glasovalo 51,
               proti 8.</p>
               <p><stage xml:id="Redna-36-2008-02-27.stage21">(Za je glasovalo 51.)</stage> <stage xml:id="Redna-36-2008-02-27.stage22">(Proti 8.)</stage></p>
               <p>Ugotavljam, da je amandma sprejet.</p>
               <p>Odločamo o amandmaju Poslanske skupine Zares k 99. členu. Glasujemo, glasovanje teče.
               Navzočih je 66 poslank in poslancev, za je glasovalo 25, proti 40.</p>
               <p><stage xml:id="Redna-36-2008-02-27.stage23">(Za je glasovalo 25.)</stage> <stage xml:id="Redna-36-2008-02-27.stage24">(Proti 40.)</stage></p>
               <p>Ugotavljam, da amandma ni sprejet.</p>
               <p>Odločamo o amandmaju Poslanske skupine SD k 106. členu. Obrazložitev glasu v imenu
               Poslanske skupine SD. Prosim. Gospod Veber.</p>
            </sp>
            <sp who="SDZ4:VeberJanko">

               <speaker>JANKO VEBER:</speaker>

               <p>Hvala za besedo, predsedujoči.</p>
               <p>Torej, amandma, ki ga vlagamo k 106. členu, govori o tem, da se začnejo uporabljati
               določbe zakona v 3. členu 24 mesecev po sprejemu. Gre namreč za nove naloge, ki naj
               bi jih po tem zakonu dobili občinski redarji in s tem tudi občine. In sicer gre za
               konkretne naloge pri nadziranju prometa na državnih cestah. Do sedaj so bile te
               naloge omejene samo na lokalne ceste in mirujoči promet, po vsebini tega zakona pa
               naj bi občinski redarji nadzirali promet tudi na državnih cestah v naseljih. In ker
               gre za zelo obsežno delo, kajti državne ceste večinoma tudi potekajo prav skozi
               naselja, razen seveda avtocest in hitrih cest, je lahko pričakovati, da bodo občine
               imele zelo veliko odgovornost, kako pravzaprav takoj po sprejetju tega zakona
               pripraviti dovolj veliko število redarjev, ki bodo nadzirali promet na državnih
               cestah v naseljih. Hkrati država s tem zakonom nalaga občinam, da so one tiste, ki
               morajo kupiti naprave oziroma fiksne merilce hitrosti, s katerimi bodo nadzirali
               hitrosti na državnih cestah in lahko tudi na lokalnih cestah oziroma ulicah v
               naseljih. Tudi to je dodatno breme, dodatna obveznost, in za vse to se bo treba tudi
               organizirati za ustrezno izpeljavo kaznovanj, obveščanja, izterjave, skratka, velik
               obseg del, ki jih pravzaprav policija prenaša na občine zato, da razbremeni svoje
               delo.</p>
               <p>Še posebej velik problem pa predstavlja dejstvo, da nimamo enotne zakonodaje na
               območju Republike Slovenije, ki bi narekovala, na kakšen način se bodo redarji v
               vsaki občini organizirali, da bodo opravljali ta nadzor na državnih cestah. Najmanj,
               kar je, zagotovo po našem mnenju potrebujemo nov zakon ali pa spremembo zakona o
               redarstvu, v katerem bomo opredelili, da ustanavljamo lokalno policijo. Tega nimamo,
               tako da bo pristop vsake občine različen. In ne predstavljam si zakona o varnosti
               cestnega prometa, ko se bo vsaka občina posebej odločala, kako bo nadzirala promet na
               državnih cestah. Za to potrebujemo vsaj 24 mesecev, po našem mnenju, da se občine
               ustrezno pripravijo ali da, če bo treba, spremenimo še kakšen pravni akt, ki bo
               dovoljeval in omogočal ustrezno usposobitev redarjev. Hvala.</p>
            </sp>
            <sp who="SDZ4:KlavoraVasja">

               <speaker>PODPREDSEDNIK MAG. VASJA KLAVORA:</speaker>

               <p>Hvala lepa. Želi še kdo besedo v imenu poslanske skupine? Gospod Zmago Jelinčič
               Plemeniti.</p>
            </sp>
            <sp who="SDZ4:JelinčičPlemenitiZmago">

               <speaker>ZMAGO JELINČIČ PLEMENITI:</speaker>

               <p>Hvala lepa. Zakon nasploh je grozljiv. Tak zakon lahko napiše samo policaj, nihče
               drug, ker vsi ostali razmišljajo z glavo. Tu smo pa dobili primerek, ko bodo ravno
               tisti ljudje, ki pridno delajo, ki dobro delajo, ki spoštujejo zakone, še oklofutani,
               pretepeni od raznih redarjev, polpijanih ali povsem pijanih, potem jih bodo pa še
               policisti odpeljali, vrgli v kakšen zapor, seveda samo tiste, ki plačujejo davke.
               Kajti tisti, ki so brezposelni, tisti, ki se ukvarjajo z mamili, Cigani, ki ne
               plačujejo ničesar, ampak dobivajo samo socialno podporo, so privilegirani. Tistemu se
               ne bo zgodilo nič. Tistemu bo policaj s službeno Magno kartica napolnil tank bencina
               in ga bo spustil domov, pa še opravičil se mu bo, ker je moral pomagati nekomu, ki ga
               je Cigan pretepel.</p>
               <p>Mislim, da smo prišli v absurd. To, kar se dogaja s takimi zakoni, to nima nobene
               zveze s parlamentarizmom, nobene zveze z redom v državi in nobene zveze s tem, da je
               komu do tega, da bi ustvaril pravno in pošteno in redoljubno državo. To so zakoni in
               to je eden od tistih primerov, ko v bistvu ustvarjamo policijsko državo. Represija na
               vseh koncih in krajih. In represije seveda za tiste, ki represijo že tako ali tako
               upoštevajo, ker hodijo v službo, ker spoštujejo zakone, ker plačujejo davke in ker
               plačujejo tudi kazni. Kajti tisti, ki jih ne plačujejo, jih ne plačujejo in kaj jih
               briga. Da bi se policija spustila in lovila tiste, ki preprodajajo mamila ne - to ne!
               Človek bi rekel, in nekateri indici kažejo, pa tudi nekateri primeri, da je policija
               vpletena v trgovino z drogo, zato pa se seveda ne bom tam nič zgodilo<gap n="...."/></p>
            </sp>
            <sp who="SDZ4:KlavoraVasja">

               <speaker>PODPREDSEDNIK MAG. VASJA KLAVORA:</speaker>

               <p>Gospod Jelinčič, govorimo o amandmaju.</p>
            </sp>
            <sp who="SDZ4:JelinčičPlemenitiZmago">

               <speaker>ZMAGO JELINČIČ PLEMENITI:</speaker>

               <p>Govorimo o amandmaju. Amandma bomo podprli. Hvala bogu, da ga bomo podprli, kajti
               smiselno je, da ga podpremo, vendar ne morem mimo tega, da ne bi povedal nekaj o
               zakonu, kajti to je konec vsega skupaj.</p>
            </sp>
            <sp who="SDZ4:KlavoraVasja">

               <speaker>PODPREDSEDNIK MAG. VASJA KLAVORA:</speaker>

               <p>Hvala lepa. Besedo ima gospa<gap n="...."/> Ja, več jih je. Odpiram prijavo. Besedo ima gospod
               Samo Bevk.</p>
            </sp>
            <sp who="SDZ4:BevkSamo">

               <speaker>SAMO BEVK:</speaker>

               <p>Hvala za besedo, gospod podpredsednik. Spoštovani zbor! Seveda bom podprl amandma
               Socialnih demokratov, ki omogoča, da bi ta člen, ki govori o tem, da naj nadzor nad
               urejanjem prometa prevzamejo komunalni redarji, bil uveljavljen šele čez 2 leti.
               Namreč, ta ureditev, kot je v osnovnem zakonu, da naj bi komunalni redarji, se pravi
               občinski redarji, v bodoče urejali in nadzorovali promet tudi na državnih cestah, ki
               vodijo skozi naselja, ni dobra rešitev. Zakaj ni dobra rešitev? Na prvi pogled
               izgleda to, da bodo pač komunalni redarji nadzorovali promet samo na nekam manjšem
               delu državnih cest, ki vodijo skozi naselja.</p>
               <p>Dejstvo pa je, da je skoraj oziroma da je več kot 40% državnih cest že obzidanih,
               kajti več kot 40% državnih cest v Sloveniji poteka skozi naselja, skozi vasi, skozi
               mesta, zaselke itd. In to pomeni umik policistov s skoraj polovice državnih cest v
               naši državi in na teh cestah, državnih, skozi naselja naj bi skoraj izključno promet
               urejali in nadzorovali komunalni redarji, ki pa niso v osnovi usposobljeni za to
               delo. V osnovi so za to delo usposobljeni policisti, ki so obiskovali in končali
               srednjo šolo, medtem ko bodo komunalni redarji neke vrste priučeni policisti, ki ne
               bodo obvladali tega posla. Zato mislim, da je nujno potrebno prehodno obdobje za
               uveljavitev te, po mojem mnenju slabe rešitve.</p>
            </sp>
            <sp who="SDZ4:KlavoraVasja">

               <speaker>PODPREDSEDNIK MAG. VASJA KLAVORA:</speaker>

               <p>Hvala lepa. Besedo ima gospod Boštjan Zagorac. Prosim.</p>
            </sp>
            <sp who="SDZ4:ZagoracBoštjan">

               <speaker>BOŠTJAN ZAGORAC:</speaker>

               <p>Hvala za besedo. Spoštovani gospod predsedujoči. Amandma, ki je pred nami, ne govori
               o stvareh, ki smo jih slišali malo prej, govori o tem, da se podaljša eno prehodno
               obdobje uveljavitve določb zakona, ki pravi, da bodo v nekaterih trenutkih lahko
               občinski redarji obravnavali oziroma urejali promet na državnih cestah. Predlog
               amandmaja, kot je predlagan na 24 mesecev, da se lahko začne uporabljati določilo
               zakona, je po našem prepričanju, po prepričanju Poslanske skupine nepovezanih
               poslancev, Lipa, mogoče še prekratek. Mogoče bi bilo še 12 mesecev zraven dovolj
               primeren čas, ampak vseeno je ta amandma boljši od tega, kar predlaga zakon. Občinski
               redarji namreč niso ljudje, od katerih bi se zahtevalo, ko so se zaposlovali, ko se
               zaposlujejo, poznavanje prometne stroke, cestnoprometnih predpisov in še česa, mi jim
               pa sedaj narekujemo, da morajo delati še to. Po številnih zakonih, ki jih je ta vlada
               pripravila, smo jim dali kup enih novih pristojnosti: od uporabe orožja, takega in
               drugačnega, od solzivcem, lisic, česarkoli, priklenjanja, 24-urnega pridržanja, jim
               nalagamo še to zgodbo. Saj od ljudi ne moremo zahtevati nemogoče! To so samo mestni
               redarji. Amandma bomo v Poslanski skupini nepovezanih poslancev, Lipa, podprli.
               Hvala.</p>
            </sp>
            <sp who="SDZ4:KlavoraVasja">

               <speaker>PODPREDSEDNIK MAG. VASJA KLAVORA:</speaker>

               <p>Hvala lepa. Besedo ima gospa Breda Pečan.</p>
            </sp>
            <sp who="SDZ4:PečanBreda">

               <speaker>BREDA PEČAN:</speaker>

               <p>Hvala za besedo, gospod podpredsednik. Tudi sama bom glasovala za ta amandma,
               predvsem zaradi tega, ker je samo po sebi umevno, da občinski redarji, ki so do sedaj
               potrebovali upravno izobrazbo, se pravi, imeli so srednjo ali višjo ali celo visoko
               strokovno šolo z opravljenim izpitom iz upravnega postopka, niso imeli nobenih
               posebnih znanj iz policijskih veščin. Že zakon o redarski službi jim je prinesel
               obveznosti, ki zahtevajo dodatna usposabljanja, vendar ne na področju urejanja
               prometa. Sedaj ta zakon prinaša še zahteve znanj s področja urejanja prometa.
               Občinsko redarstvo je postalo mestna policija, občinska policija. In ne glede na vse
               ostalo je spoštovanje, ki ga čutimo do dela naših policistov, sicer v nasprotju s to
               vlado, ki je z zakonom o aboliciji delo policistov, preko 200 tisoč predlogov o
               prekrških, enostavno anulirala, delo celega leta in več slovenskih policistov - naše
               spoštovanje do redarjev je enako veliko. Vendar je treba vedeti, da so usposobljeni
               za eno vrsto dela, zato potrebujejo dodatna usposabljanja, ki jih ne morejo pridobiti
               v treh ali šestih mesecih. In zato predlagamo podaljšanje roka, nič drugega. Sicer se
               nam zdi, da je pretirano kar tako prenašati na občinsko redarstvo neke dodatne
               obveznosti samo zato, da se razbremenjuje policijo, toda če je že tako <stage xml:id="Redna-36-2008-02-27.stage25">/opozorilni
               znak za konec/</stage>, potem si vsaj dovolimo zadosti časa, da naše redarje za to
               usposobimo, Vlada pa naj tudi poskrbi, da bo usposobila občine, da bodo lahko to
               tudi<gap n="..."/> <stage xml:id="Redna-36-2008-02-27.stage26">/Izklop mikrofona./</stage></p>
            </sp>
            <sp who="SDZ4:KlavoraVasja">

               <speaker>PODPREDSEDNIK MAG. VASJA KLAVORA:</speaker>

               <p>Hvala lepa. Samo gospod Štebe ima še besedo.</p>
            </sp>
            <sp who="SDZ4:ŠtebeTomaž">

               <speaker>MAG. TOMAŽ ŠTEBE:</speaker>

               <p>Hvala lepa za besedo, gospod predsedujoči. Menim, da zagovorniki tega amandmaja, da
               se preloži uveljavitev tega zakona, nimajo prav. Občinski redarji imajo že sedaj v
               rokah zelo zapleteno napravo, v katero vtipkajo registrsko številko in potem dajo
               ukaz, da se iz te naprave iztiska listič, ki ga potem vložijo v plastičen ovoj in ga
               namestijo na vaše vetrobransko steklo, ko naredite prekršek glede mirujočega prometa,
               napačno parkiranje. Ti isti občinski redarji ne bodo imeli velikih problemov, ko bodo
               iz naprave, ki meri hitrost in ugotavlja kršitve, pobrali podatke in na enak način
               izvajali potem sankcije. Velika večina občin podpira to, da se v naseljih, se pravi,
               tudi na delih državnih cest ali lokalnih cest, namestijo naprave za merjenje hitrosti
               in ugotavljanje kršiteljev, tako imenovani radarji, s pomočjo katerih se potem tudi
               kršilce prevelike hitrosti kaznuje. Zakaj ne bi pravzaprav teh radarjev nameščali
               tako kot v Angliji, kjer jih uporabljajo za to, da nimajo stroškov z grbinami, ki
               ovirajo vse, ne samo tiste, ki vozijo prehitro, ampak tudi tiste, ki vozijo v skladu
               z omejitvami hitrosti. Sploh pa je možno te radarje opremiti z daljinskim prenosom
               podatkov in se lahko na enem mestu v Sloveniji za vseh 210 občin izvaja
               sankcioniranje in nakazovanje teh dopisov z zahtevkom za plačilo kazni. To je praksa
               v Angliji in to ni nič takšnega, kar ne bi občinski redarji že danes znali narediti
               tudi sami. Bodo pa tudi varovali to občinsko lastnino. Hvala.</p>
            </sp>
            <sp who="SDZ4:KlavoraVasja">

               <speaker>PODPREDSEDNIK MAG. VASJA KLAVORA:</speaker>

               <p>Hvala lepa. <gap n="..."/><stage xml:id="Redna-36-2008-02-27.stage27">/Oglašanje iz klopi./</stage> Prej ste imeli, ali se niste javili v imenu
               poslanske skupine? Ne morem, žal mi je. Glasujemo. Navzočih je 73 poslank in
               poslancev, za je glasovalo 32, proti 39.</p>
               <p><stage xml:id="Redna-36-2008-02-27.stage28">(Za je glasovalo 32.)</stage> <stage xml:id="Redna-36-2008-02-27.stage29">(Proti 39.)</stage></p>
               <p>Ugotavljam, da amandma ni sprejet.</p>
               <p>Odločamo o amandmaju poslanskih skupin SDS, NSi, SLS in DeSUS k 106. členu.
               Glasujemo. Navzočih je 71 poslank in poslancev, za je glasovalo 51, proti 2.</p>
               <p><stage xml:id="Redna-36-2008-02-27.stage30">(Za je glasovalo 51.)</stage> <stage xml:id="Redna-36-2008-02-27.stage31">(Proti 2.)</stage></p>
               <p>Ugotavljam, da je bil amandma sprejet.</p>
               <p>Zaključili smo z odločanjem o amandmajih.</p>
               <p>S tem zaključujem drugo obravnavo predloga zakona.</p>
               <p>Besedo dajem predlagatelju predloga zakona, če želi podati predlog za nadaljevanje
               obravnave. Prosim, imate besedo.</p>
            </sp>
            <sp who="SDZ4:ZinrajhZvonko">

               <speaker>MAG. ZVONKO ZINRAJH:</speaker>

               <p>Hvala lepa, gospod podpredsednik. Glede na glasovanje in kako daleč je zakon,
               smatramo, da je primeren za tretjo obravnavo, in prosim Državni zbor, da ga izpelje
               naprej. Hvala.</p>
            </sp>
            <sp who="SDZ4:KlavoraVasja">

               <speaker>PODPREDSEDNIK MAG. VASJA KLAVORA:</speaker>

               <p>Hvala lepa. Ker so bili v drugi obravnavi sprejeti amandmaji k manj kot desetini
               členov dopolnjenega predloga zakona, predlagatelj zakona predlaga, da zbor na podlagi
               prvega odstavka 138. člena Poslovnika Državnega zbora še na tej seji opravi tretjo
               obravnavo predloga zakona.</p>
               <p>Prehajamo na odločanje o navedenem predlogu. Sklep ne bo sprejet, če mu bo
               nasprotovala več kot tretjina navzočih poslancev. Glasujemo. Navzočih je 72 poslank
               in poslancev, za je glasovalo 40, proti 29.</p>
               <p><stage xml:id="Redna-36-2008-02-27.stage32">(Za je glasovalo 40.)</stage> <stage xml:id="Redna-36-2008-02-27.stage33">(Proti 29.)</stage></p>
               <p>Ugotavljam, da je sklep sprejet <gap n="...."/><stage xml:id="Redna-36-2008-02-27.stage34">/Oglašanje iz klopi./</stage> Hvala za pomoč. Ugotavljam,
               da sklep ni bil sprejet. To pa velja.</p>
               <p>Ker predlagan sklep ni bil sprejete, bo Državni zbor tretjo obravnavo predloga zakona
               opravil na naslednji seji zbora. Na podlagi tretjega odstavka 137. člena Poslovnika
               Državnega zbora predlagam Državnemu zboru, da sprejme naslednji sklep: Predlog zakona
               za tretjo obravnavo pripravi Vlada Republike Slovenije. Glasujemo, glasovanje teče.
               Navzočih je 71 poslank in poslancev, za je glasovalo 50, proti 10.</p>
               <p><stage xml:id="Redna-36-2008-02-27.stage35">(Za je glasovalo 50.)</stage> <stage xml:id="Redna-36-2008-02-27.stage36">(Proti 10.)</stage></p>
               <p>Ugotavljam, da je sklep sprejet.</p>
               <p>S tem zaključujem to točko dnevnega reda.</p>
               <p>Nadaljujemo s <title>prekinjeno 6. točko dnevnega reda,</title> to je s <title>tretjo
                  obravnavo Predloga zakona o trgovini, v okviru rednega postopka.</title>
               </p>
               <p>Ker amandmaji k dopolnjenemu predlogu zakona niso bili vloženi, amandmajev v tretji
               obravnavi ni možno vlagati, zato prehajamo na odločanje o predlogu zakona. Obveščam
               vas, da me Zakonodajno-pravna služba oziroma Vlada nista opozorili, da bi bil zaradi
               amandmajev, sprejetih na matičnem delovnem telesu, predlog zakona neusklajen.
               Glasujemo<gap n="..."/> Ja, gospa Barbara Žgajner Tavš v imenu poslanske skupine.</p>
            </sp>
            <sp who="SDZ4:ŽgajnerTavšBarbara">

               <speaker>BARBARA ŽGAJNER TAVŠ:</speaker>

               <p>Hvala lepa za besedo, spoštovani gospod predsedujoči.</p>
               <p>Jaz bi želela še enkrat v imenu Poslanske skupine nepovezanih poslancev, Lipa,
               izraziti razočaranje nad takim zakonom, nad tako vsebino predlaganega zakona.
               Poglejte, Vlada Republike Slovenije po eni strani išče krivce za visoko inflacijo za
               podražitve nujnih življenjskih potrebščin v naši državi na strani trgovcev. Zato, ker
               se fino sliši, če preloži odgovornost s svojih ramen na pleča nekoga drugega. Trgovci
               so glavni krivec za inflacijo v naši državi. Po drugi strani Vlada Republike
               Slovenije v parlament pride z zakonom, ki je pisan na roko tem istim ljudem,
               nosilcem, lastnikom kapitala. Vlada Republike Slovenije, Ministrstvo za gospodarstvo,
               v tem zakonu jasno in glasno napiše, da je cilj povečati konkurenčnost trgovcev, da
               je cilj tudi na podlagi ponudbe povečati moč trgovcev. Ponudba se bo razširila. Vlada
               Republike Slovenije po eni strani poziva državljanke in državljane naše države, naj
               ne trošijo, naj ne bodo potrošniško usmerjena družba, po drugi strani s tem zakonom
               spodbuja potrošništvo. Spoštovane kolegice in kolegi, in kje je v tem zakonu, ki je,
               še enkrat poudarjam, pisan izključno za zaščito ali v korist lastnikov kapitala, kje
               je v tem zakonu interes in zaščita delavcev?</p>
               <p>Minister za gospodarstvo je za to, da je opravičil, da je vložil v parlamentarno
               proceduro nov zakon, ker je bil na prejšnjega izglasovan veto, zapisal zgolj možnost,
               da se v podzakonskem aktu uredijo minimalni standardi na področju izobrazbe za
               tipične poklice na področju trgovine, ampak tega podzakonskega akta nismo videli. Ali
               bo v podzakonski akt napisal, da je dovolj zgolj osnovnošolska izobrazba, v tem
               trenutku ne vemo. Ali je to dovoljšnja zaščita delavcev, trgovcev, tistih ljudi, ki
               prejemajo 400 in manj evrov mesečne plače, delajo pa ob sobotah, ob nedeljah, ob
               praznikih?</p>
               <p>Spoštovane kolegice in kolegi, takšnega zakona, ki ne ščiti delavcev, v Poslanski
               skupini nepovezanih poslancev Lipa, ne bomo podprli.</p>
            </sp>
            <sp who="SDZ4:KlavoraVasja">

               <speaker>PODPREDSEDNIK MAG. VASJA KLAVORA:</speaker>

               <p>Hvala lepa. Odpiram prijavo v imenu poslanskih skupin. Besedo ima gospod Martin
               Mikolič v imenu Poslanske skupine NSi.</p>
            </sp>
            <sp who="SDZ4:MikoličMartin">

               <speaker>MARTIN MIKOLIČ:</speaker>

               <p>Hvala lepa za besedo. V Poslanski skupini Nove Slovenije menimo, da v tem trenutku je
               edina dobra, ki dela na področju trgovinske dejavnosti, gospa Breda Kutin,
               predsednica združenja trgovinskih dejavnosti, ki pravzaprav kontrolira velike
               veletrgovce v Sloveniji. Mi, tako kot je v stališču že bilo povedano, ne nasprotujemo
               tistim novitetam, ki jih prinaša novi zakon, ne bomo pa podprli zakona - ne tega, ki
               je danes pred nami, tudi nobene novele v prihodnje, ki ne bo vsebovala vsebine, ki bi
               bila odraz tistega, kar je bilo izglasovano na referendumu, kjer so državljanke in
               državljani jasno povedali, da naj bi trgovine ob nedeljah in praznikih bile zaprte.
               Ker tega nismo storili v preteklosti in tudi ne v vseh spremembah zakonov, ki so do
               sedaj bile tukaj v Državnem zboru, je lahko to za nas samo še eden od opominov, da ne
               znamo velikim - tistim, ki se lahko med sabo dogovarjajo glede cen, ki se lahko
               kartelno dogovarjajo - ne znamo jim porezati peruti. Da je danes situacija takšna, je
               to rezultat, vsaj tako smatramo v Novi Sloveniji, tudi to, da zakonodajalec ni mogel
               v zakon zapisati tistega, kar je bilo izglasovano na referendumu. Zaradi tega si
               danes lahko ti veletrgovci domišljajo, da so vsemogoči in glede na situacijo, ki je,
               lahko samo ugotavljamo, da je ta situacija pripeljala, tudi med ostalim, do povišanja
               cen v trgovinah. Mi zakona v Novi Sloveniji ne bomo podprli.</p>
            </sp>
            <sp who="SDZ4:KlavoraVasja">

               <speaker>PODPREDSEDNIK MAG. VASJA KLAVORA:</speaker>

               <p>Hvala lepa. Zaključili smo z obrazložitvijo glasu v imenu poslanskih skupin. Odpiram
               prijavo v lastnem imenu. Kdo se želi prijaviti? Prosim.</p>
               <p>Gospod Sašo Peče.</p>
            </sp>
            <sp who="SDZ4:PečeSašo">

               <speaker>SAŠO PEČE:</speaker>

               <p>Spoštovani prisotni! Vlada Republike Slovenije nas je v preteklih treh mesecih
               seznanila s tremi dejstvi. Marsikdo v tej državi je Vladi Republike Slovenije verjel.
               Prvič, da so kot ekskluzivni nosilec krivde za naraščajočo inflacijo trgovci v okviru
               naše države zaradi agregatne ponudbe in povpraševanja v okviru izdelkov, ki jih
               ponujajo širokim množicam ljudem. V kolikor bi temu bilo tako, potem bi vsebina tega
               zakona bila napisana drugače. Potem bi omenjen zakon, ki je danes pred nami, nosil
               tudi varovalko tako imenovane inflacije na podlagi izplačila plač. Glede na to pa, da
               minister, minister Bajuk, v okviru svojega zakona iz prejšnje obravnave v to
               obravnavo ni dorekel kriterija, bo seveda omenjeni zakonski akt, ki je danes pred
               nami, nosil predvsem tako imenovano pocenitev dela v okviru trgovinske dejavnosti.
               Zakaj pocenitev dela oziroma z drugimi besedami nižje plače za zaposlene v okviru
               trgovinske dejavnosti iz osnove - ker se izničuje oziroma ukinja tako imenovano
               obvezno stopnjo znanja za opravljanje tega poklica. Po moji lastni oceni, nenazadnje
               tudi po oceni Poslanske skupine nepovezanih poslancev, Lipa, gre v tem primeru,
               posebej pa v tem obdobju za izjemno nedodelan zakon, ki bo šel v škodo v prvi fazi
               obstoječim delavcem oziroma zaposlenim v okviru trgovinske dejavnosti, v nadaljevanju
               pa bo tudi ta zakon pripomogel k disperziji cen, najsibo tako izdelkov kot v obliki
               plačil za zaposlene. Kaj pa to pomeni za ravnovesje cen, ponudbe in povpraševanja in
               nenazadnje za inflacijsko spiralo, vemo. Smiselno bi bilo, da omenjeni zakon iz
               procedure umaknemo oziroma zavržemo in da ministrstvo res pripravi kvaliteten zakon.
               Hvala.</p>
            </sp>
            <sp who="SDZ4:KlavoraVasja">

               <speaker>PODPREDSEDNIK MAG. VASJA KLAVORA:</speaker>

               <p>Hvala lepa. Glasujemo. Glasovalo je 72 poslank in poslancev, za 45, proti 17.</p>
               <p><stage xml:id="Redna-36-2008-02-27.stage37">(Za je glasovalo 45.)</stage> <stage xml:id="Redna-36-2008-02-27.stage38">(Proti 17.)</stage></p>
               <p>Ugotavljam, da je zakon sprejet.</p>
               <p>S tem zaključujem to točko dnevnega reda.</p>
               <p>Nadaljujemo s prekinjeno <title>7. točko dnevnega reda - druga obravnava Predloga zakona
                  o udeležbi delavcev pri dobičku,</title> v okviru rednega postopka.</p>
               <p>Prehajamo na odločanje o vloženem amandmaju. Odločamo o amandmaju poslanskih skupin
               SDS, NSi, SLS in DeSUS k 6. členu. Glasujemo. Glasovalo je 74 poslank in poslancev,
               za 57, proti 1.</p>
               <p><stage xml:id="Redna-36-2008-02-27.stage39">(Za je glasovalo 57.)</stage> <stage xml:id="Redna-36-2008-02-27.stage40">(Proti 1.)</stage></p>
               <p>Ugotavljam, da je amandma sprejet.</p>
               <p>Zaključili smo odločanje o amandmaju. S tem zaključujem drugo obravnavo predloga
               zakona.</p>
               <p>Besedo dajem predlagatelju predloga zakona, če želi podati predlog za nadaljevanje
               obravnave. Prosim, imate besedo.</p>
            </sp>
            <sp who="SDZ4:JeršičTomaž">

               <speaker>MAG. TOMAŽ JERŠIČ:</speaker>

               <p>Hvala za besedo, predsedujoči. Spoštovani! Skladno s Poslovnikom Državnega zbora
               predlagamo, da se tretja obravnava opravi še na tej seji. Hvala lepa.</p>
            </sp>
            <sp who="SDZ4:KlavoraVasja">

               <speaker>PODPREDSEDNIK MAG. VASJA KLAVORA:</speaker>

               <p>Hvala lepa. Ker so bili v drugi obravnavi sprejeti amandmaji k manj kot desetini
               členov dopolnjenega predloga zakona, predlagatelj zakona predlaga, da zbor na podlagi
               prvega odstavka 138. člena Poslovnika Državnega zbora še na tej seji opravi tretjo
               obravnavo predloga zakona.</p>
               <p>Prehajamo na odločanje o navedenem predlogu. Sklep ne bo sprejet, če mu bo
               nasprotovalo več kot tretjina navzočih poslancev. Gospod Tanko, želite?</p>
            </sp>
            <sp who="SDZ4:TankoJože">

               <speaker>JOŽE TANKO:</speaker>

               <p>Postopkovni predlog.</p>
            </sp>
            <sp who="SDZ4:KlavoraVasja">

               <speaker>PODPREDSEDNIK MAG. VASJA KLAVORA:</speaker>

               <p>Izvolite.</p>
            </sp>
            <sp who="SDZ4:TankoJože">

               <speaker>JOŽE TANKO:</speaker>

               <p>Hvala za besedo. Gospod predsedujoči, napovedujem, da bomo za tretjo obravnavo
               vložili amandma. Hvala lepa.</p>
            </sp>
            <sp who="SDZ4:KlavoraVasja">

               <speaker>PODPREDSEDNIK MAG. VASJA KLAVORA:</speaker>

               <p>Hvala lepa. Prehajamo na odločanje.</p>
               <p>Glasujemo o predlogu, da se tretja obravnava opravi še na tej seji. Glasujemo.
               Glasovalo je 72 poslank in poslancev, za predlog se je odločilo 63, proti 3.</p>
               <p><stage xml:id="Redna-36-2008-02-27.stage41">(Za je glasovalo 63.)</stage> <stage xml:id="Redna-36-2008-02-27.stage42">(Proti 3.)</stage></p>
               <p>Ugotavljam, da je sklep sprejet.</p>
               <p>Državni zbor bo tretjo obravnavo predloga zakona opravil v petek, 29. februarja 2008,
               po končanem glasovanju. Službe zbora bodo pripravile pregled, v katerega bo vključen
               sprejeti amandma in člen, h kateremu je bil amandma sprejet.</p>
               <p>Amandmaje k temu členu lahko kvalificirani predlagatelji vložijo do začetka tretje
               obravnave predloga zakona, kar je predlagal tudi gospod Tanko. Prekinjam to točko
               dnevnega reda.</p>
               <p>Nadaljujemo s prekinjeno <title>3. točko dnevnega reda</title> to je <title>s tretjo obravnavo
                  predloga zakona o davku na dobitke pri klasičnih igrah na srečo v okviru rednega
                  postopka.</title> Ker amandmaji k dopolnjenemu predlogu zakona niso bili vloženi,
               amandmajev v tretji obravnavi ni možno vlagati, zato prehajamo na odločanje o
               predlogu zakona. Obveščam vas, da me Zakonodajno-pravna služba oziroma Vlada nista
               opozorili, da bi bil zaradi amandmaja, sprejetega na matičnem delovnem telesu,
               predlog zakona neusklajen.</p>
               <p>Glasujemo. Glasovalo je 70 poslank in poslancev, za je glasovalo 65, proti nihče.</p>
               <p><stage xml:id="Redna-36-2008-02-27.stage43">(Za je glasovalo 65.)</stage> <stage xml:id="Redna-36-2008-02-27.stage44">(Proti nihče.)</stage></p>
               <p>Ugotavljam, da je zakon sprejet. S tem zaključujem to točko dnevnega reda.</p>
               <p>Nadaljujemo s prekinjeno <title>8. točko dnevnega reda,</title> to je z obravnavo <title>Predloga zakona o spremembah in dopolnitvah zakona o Kmetijsko-gozdarski zbornici
                  Slovenije</title> po skrajšanem postopku. Prehajamo na odločanje o naslednjem
               predlogu sklepa: Predlog zakona o spremembah in dopolnitvah zakona o
               Kmetijsko-gozdarski zbornici Slovenije ni primeren za nadaljnjo obravnavo. V imenu
               poslanske skupine obrazložitev. Gospod Sašo Peče, izvolite.</p>
            </sp>
            <sp who="SDZ4:PečeSašo">

               <speaker>SAŠO PEČE:</speaker>

               <p>Hvala lepa.</p>
               <p>V okviru Predloga zakona o spremembah in dopolnitvah zakona o Kmetijsko-gozdarski
               zbornici Slovenije predlagatelji zasledujemo en in osnovni cilj, to je, da se vsem do
               sedaj obveznim članom omogoča odločitev. Odločitev o tem, ali bodo obvezni člani tudi
               naprej ali pa bodo prostovoljni člani. V okviru Poslanske skupine nepovezanih
               poslancev, Lipa, verjamemo po eni strani v kmetovalce in po drugi strani v okviru
               oziroma v lastnike gozdarskih zemljišč, da so dovolj sposobni, da se sami, brez Vlade
               Republike Slovenije ali vladajoče večine odločijo, ali je njihov interes ali njihov
               interes ni, da bi bili člani omenjene zbornice. Članstvo samo po sebi še ni tako hudo
               kot je hudo, plačevanje članarine za to institucijo.</p>
               <p>Po trdnem prepričanju Poslanske skupine nepovezanih poslancev, Lipa, pa omenjena
               institucija v prvi in edini vrsti ali osnovni nalogi skrbi za svojo lastno promocijo,
               kar pomeni, da ne deluje na trgu. Slovenija je prišla v razvoj dogodkov in v tok
               momentov, ki zaključuje neko obdobje in po našem prepričanju moramo biti tudi
               poslanci Državnega zbora dovolj kredibilni, da ljudem omogočimo njihovo lastno
               odločitev.</p>
               <p>Torej, zakon zasleduje spremembo samo v tistem delu, ki govori, v kolikor je
               Slovenija v tržnem gospodarstvu, naj se potem institucije, ki delujejo na trgu, tudi
               obnašajo tržno. V kolikor te inštitucije zasledujejo interes svojih članov, potem ni
               bojazni, da se bo članstvo zmanjšalo, ampak dejstva so drugačna. Omenjena
               inštitucija, torej zbornica, pobira članarino, prispevek v obliki obvezne dajatve, v
               zameno za to pa veliki večini svojih članov ne omogoča ničesar.</p>
               <p>Pred časom, pred leti ste isto zavračali predlog o gospodarski zbornici, češ da bi
               sistem prostovoljne članarine sesul tako imenovano gospodarsko zbornico. Kasneje,
               nekaj let zatem, nekaj let za našim trdnim prepričanjem ste sami prišli do tega
               spoznanja in izkazalo se je, da temu ni tako. Da v kolikor posamezne institucije, v
               našem primeru zbornice, opravljajo naloge tako, kot je potrebno, potem se nimajo bati
               za svoje člane. Da pa članstvo zapuščajo tisti, ki od omenjenih institucij nimajo
               ničesar.</p>
               <p>Torej, v okviru Poslanske skupine nepovezanih poslancev, Lipa, vam tokrat ponujamo
               zakon, ki temelji in gradi zbornico na sposobnosti kvalitetnega odločanja vsakega
               posameznega člana v okviru naše države. Dovolimo jim to odločanje in spoštujmo
               njihovo odločitev. Hvala.</p>
            </sp>
            <sp who="SDZ4:KlavoraVasja">

               <speaker>PODPREDSEDNIK MAG. VASJA KLAVORA:</speaker>

               <p>Glasujemo. Navzočih je 72 poslank in poslancev, za je glasovalo 59, proti 9.</p>
               <p><stage xml:id="Redna-36-2008-02-27.stage45">(Za je glasovalo 59.)</stage> <stage xml:id="Redna-36-2008-02-27.stage46">(Proti 9.)</stage></p>
               <p>Ugotavljam, da je sklep sprejet.</p>
               <p>Zato je zakonodajni postopek o predlogu zakona končan.</p>
               <p>S tem zaključujem to točko dnevnega reda.</p>
               <p>Nadaljujemo s prekinjeno <title>9. točko dnevnega reda,</title> to je z obravnavo <title>Predloga zakona o spremembah in dopolnitvah zakona o volitvah v Državni zbor po
                  skrajšanem postopku.</title> Prehajamo na odločanje o naslednjem predlogu sklepa:
               Predlog zakona o spremembah in dopolnitvah zakona o volitvah v Državni zbor ni
               primeren za nadaljnjo obravnavo. Glasujemo. Navzočih je 71 poslank in poslancev, za
               je glasovalo 40, proti 31.</p>
               <p><stage xml:id="Redna-36-2008-02-27.stage47">(Za je glasovalo 40.)</stage> <stage xml:id="Redna-36-2008-02-27.stage48">(Proti 31.)</stage></p>
               <p>Ugotavljam, da je bil ta sklep sprejet.</p>
               <p>Zato je zakonodajni postopek o predlogu zakona končan.</p>
               <p>S tem zaključujem to točko dnevnega reda.</p>
               <p>Nadaljujemo s <title>prekinjeno 10. točko dnevnega reda</title>, to je z <title>obravnavo
                  predloga zakona o spremembah zakona o volitvah predsednika republike, po
                  skrajšanem postopku.</title>
               </p>
               <p>Prehajamo na odločanje o naslednjem predlogu sklepa: Predlog zakona o spremembah
               zakona o volitvah predsednika republike ni primeren za nadaljnjo obravnavo.
               Glasujemo, glasovanje teče. Navzočih je 72 poslank in poslancev, za je glasovalo 40,
               proti 32.</p>
               <p><stage xml:id="Redna-36-2008-02-27.stage49">(Za je glasovalo 40.)</stage> <stage xml:id="Redna-36-2008-02-27.stage50">(Proti 32.)</stage></p>
               <p>Ugotavljam, da je zbor sklep sprejel, zato je zakonodajni postopek o predlogu zakona
               končan.</p>
               <p>S tem zaključujem to točko dnevnega reda.</p>
               <p>Prehajamo na <title>13. TOČKO DNEVNEGA REDA,</title> to je na <title>OBRAVNAVO PREDLOGA ZAKONA
                  O POKRAJINAH.</title>
               </p>
               <p>Odločanje o amandmajih v okviru rednega postopka.</p>
               <p>Državni zbor je na 32. seji opravil razpravo o vloženih amandmajih, zato nadaljujemo
               z drugo obravnavo predloga zakona, in sicer z odločanjem o vloženih amandmajih, na
               podlagi pregleda amandmajev z dne 23.10.2007. V zvezi s tem vas obveščam, da v skladu
               z napovedjo v okviru druge obravnave predloga zakona, ki je bila 24. oktobra 2007, to
               točko dnevnega reda obstruirajo poslanske skupine: LDS, Zares in SNS.</p>
               <p>Gospod Miran Potrč, proceduralno.</p>
            </sp>
            <sp who="SDZ4:PotrčMiran">

               <speaker>MIRAN POTRČ:</speaker>

               <p>Hvala lepa.</p>
               <p>Jaz imam, gospod podpredsednik, kolegice in kolegi predlog, v skladu s 74. členom
               Poslovnika, Poslanska skupina Socialnih demokratov predlaga, da odločanje o
               amandmajih v drugi obravnavi preložimo na eno izmed naslednjih sej.</p>
               <p>Mi smo že ob napovedanem dnevnem redu predlagali, da danes tega zakona ne
               obravnavamo. Ponovno smo pregledali amandmaje, amandmajev je 16 k 11 členom.
               Zadevajo, po naši oceni, pomembna vprašanja. Če koalicija misli resno, da se dela na
               pokrajinski zakonodaji dogovorno in usklajeno, v celoti, ne pa posamično na vsakem
               zakonu posebej, potem takšno odločanje ne more biti koristno za dosego končnega
               cilja. Takšno odločanje pomeni samo, da zadnji dan morda pokažete v koaliciji kakšno
               prijaznost, niste pa pripravljeni za resen skupen razgovor, ki bi povedal glede
               razlik o vsebinskih vprašanjih in glede razlik o metodologiji, kako do vsebine priti,
               opraviti skupen dogovor. Rajši nas potem obtožujete, rajši zbirate podpise, rajši
               govorite, kdo je za ali proti regionalizaciji Slovenije. Prosim, verjemite takšnih
               groženj se ne bomo ustrašili, želimo pošten dogovor ne pa metode, kakršne ste ubirali
               doslej. Zato predlagam, da odložimo današnje odločanje, da bi ustvarili podlage za
               dogovor, kako s pokrajinsko zakonodajo dalje.</p>
               <p>Hvala lepa.</p>
            </sp>
            <sp who="SDZ4:KlavoraVasja">

               <speaker>PODPREDSEDNIK MAG. VASJA KLAVORA:</speaker>

               <p>Hvala lepa.</p>
               <p>Prosil bi, če bi želel kdo od poslanskih skupin izraziti svoje mnenje ozirom mnenje
               poslanske skupine o predlogu? Da. Gospod Sašo Peče v imenu poslanske skupine o
               predlogu gospoda Potrča.</p>
            </sp>
            <sp who="SDZ4:PečeSašo">

               <speaker>SAŠO PEČE:</speaker>

               <p>Hvala lepa. Jaz bi se oglasil proceduralno, in sicer seznanjam cenjeni Državni zbor,
               da bomo v okviru Poslanske skupine nepovezanih poslancev to točko, tako amandma
               obstruirali iz naslednjega razloga. Ne verjamemo v načrt Vlade Republike Slovenije,
               ki je pred slabim mesecem dni pogorela v Državnem zboru s svojim predlogom 14
               pokrajin, čez teden dni pa napovedala ponoven poizkus s 14 pokrajinami. Medtem sta
               predsednik Vlade in minister za regionalni razvoj pa povedala, da se išče konsenz v
               okviru političnih strank. Kakšen konsenz neki se išče, če Vlada Republike Slovenije
               še enkrat pride z istim predlogom, enako številčnim predlogom, kot ga je podala v
               okviru prvega njenega pogorišča o ustanovitvi pokrajin!</p>
               <p>V poslanski skupini Lipa iz tega naslova tudi v okviru Zakona o pokrajinah izhajamo
               iz vsebine. Dejstvo je, da je <q>"per partes"</q> obravnava posameznih pokrajinskih zakonov,
               ki ni vezana na število pokrajin, neumestna. Iz tega naslova nas je pač žal
               parlamentarna praksa naučila, da se marsikdaj doseže pozitivna vsebina ali pozitivna
               norma tudi skozi obstrukcijo. Iskreno upam, da se bodo obstrukciji pridružili tudi
               ostali, poslanke in poslanci ali bolje rečeno institucije poslanskih skupin in s tem
               onemogočili tovrstno vladno, pa najsibo po eni strani komedijo ali bolje rečeno
               tragikomedijo.</p>
               <p>V Poslanski skupini nepovezanih poslancev vas moram tudi tokrat opozoriti, vse tiste
               poslanke in poslance, ki niste deležni daril vodij poslanskih skupin, da v razpravi v
               okviru parlamentarne razprave imamo tako Zakon o ustanovitvi pokrajin, ki bi omogočal
               samo šest pokrajin. Po našem trdnem prepričanju je potrebno prvo doreči število
               pokrajin, v nadaljevanju, torej v sekundarnih fazi, pa financiranje in obveznosti.
               Ampak glede na to, da nismo vsi skupaj našli toliko modrosti, da bi se dogovorili o
               številu pokrajin in potem o njihovi vsebini, kar je odvisno od števila pokrajin, še
               enkrat poudarjam, da bi bilo smiselno da: ali Državni zbor onemogoči sprejem
               omenjenega zakona danes in tukaj, in da se sreča s prvim vsebinskim vprašanjem, torej
               koliko pokrajin sploh potrebujemo v okviru naše domovine Republike Slovenije.</p>
               <p>S tega mesta, kot sem rekel, bomo dali poslanci Poslanske skupine nepovezanih
               poslancev, Lipa, v okviru glasovanj svoje kartice ven in prosim, če to razumete kot
               obstrukcijo. Hvala.</p>
            </sp>
            <sp who="SDZ4:KlavoraVasja">

               <speaker>PODPREDSEDNIK MAG. VASJA KLAVORA:</speaker>

               <p>Hvala lepa. Razumem to kot obstrukcijo, prav tako, poleg napovedane že obstrukcije k
               tej točki poslanskih skupin LDS, Zares in SNS, kar sem prej prebral.</p>
               <p>V zvezi s predlogom Poslanske skupine SD odpiram prijavo za mnenje o njihovem
               predlogu. Mnenje predstavnikov poslanskih skupin. Izvolite, prosim.</p>
               <p>Gospod Franc Pukšič v imenu Poslanske skupine SDS.</p>
            </sp>
            <sp who="SDZ4:PukšičFranc">

               <speaker>FRANC PUKŠIČ:</speaker>

               <p>Hvala lepa, gospod podpredsednik. Kolegice in kolegi, gospod minister! Slovenska
               demokratska stranka je bila vedno za skladen regionalni razvoj, je bila vedno za to,
               da bi v tej državi imeli v štartu vsaj približno enake pogoje in zato je Slovenska
               demokratska stranka vedno podpirala vse takšne zakone, ki so doprinesli k boljšemu
               skladnemu razvoju in boljši kvaliteti življenja državljank in državljanov. Tako si je
               v svoji zgodovini prizadevala za ustanovitev občin, kar se je resnično pokazalo kot
               nekaj dobrega oziroma po našem prepričanju celo za samostojno Slovenijo nekaj
               najboljšega od sprejetja zakonodaje. Vendar je to bil le en nivo. Sedaj smo prišli na
               drug nivo, kjer je nujno potrebno ustanoviti pokrajine in z ustanovitvijo pokrajin
               začeti zmanjševati tako zaostajanje za razvitejšimi deli in vzpostavljanje bistveno
               boljših gospodarskih pogojev za skladen enakomeren razvoj v tej državi. Zato bo
               Slovenska demokratska stranka takšnemu predlogu Združene liste nasprotovala oziroma
               ga ne bo podprla in glede na to, da smo v proceduri upoštevali tako rekoč vse želje
               opozicije, je čas, da posamezno zakonodajo pripeljemo do konca.</p>
               <p>Iz samega Predloga zakona o pokrajinah v drugem branju je tudi razvidno, da so mogoče
               samo nekatere politične stranke pravzaprav zakonodajo vzele resno, saj so tudi
               nekateri pripravili amandmaje in nekaj od teh amandmajev, ki izboljšujejo to
               zakonodajo, bo Slovenska demokratska stranka tudi podprla in dala predvsem tistim
               opozicijskim političnim strankam tudi izhodišče, katerega so že sami napovedali pri
               nekaterih členih, v kolikor bodo podprti, je to izhodišče za njih za sprejem
               zakonodaje. Hvala.</p>
            </sp>
            <sp who="SDZ4:KlavoraVasja">

               <speaker>PODPREDSEDNIK MAG. VASJA KLAVORA:</speaker>

               <p>Hvala lepa. Drugi je prijavljen gospod Zmago Jelinčič Plemeniti. Gospod Zmago
               Jelinčič Plemeniti, povedati vam moram tako: ne morem vam dati besede, če se ne
               odpoveste obstrukciji, ki ste jo napovedali.</p>
            </sp>
            <sp who="SDZ4:JelinčičPlemenitiZmago">

               <speaker>ZMAGO JELINČIČ PLEMENITI:</speaker>

               <p>Hvala lepa, gospod predsedujoči. Za tri minute se odpovedujem obstrukciji. Drugače pa
               moram povedati, da je predlog, ki ga je dal kolega Potrč, izredno pameten in bi ga
               bilo smiselno podpreti. Še posebej pa mislim, da bi bilo smiselno, da kompleten
               Državni zbor razmisli vsaj o enem amandmaju k 3. členu, ki pravi takole: <q>"Pokrajina,
               ki vključuje občine, na območju katerih živi avtohtona italijanska ali madžarska
               narodna skupnost, mora imeti dvojezično ime. Dvojezičnost se v tej pokrajini smiselno
               uporablja tudi za žig in lastne simbole."</q> Kar pomeni, če boste to izglasovali, bo
               celotna Primorska imela italijansko ime in celotno Prekmurje madžarsko ime. Hvala
               lepa. Zdaj grem pa nazaj v obstrukcijo. <stage xml:id="Redna-36-2008-02-27.stage51">/Smeh./</stage></p>
            </sp>
            <sp who="SDZ4:KlavoraVasja">

               <speaker>PODPREDSEDNIK MAG. VASJA KLAVORA:</speaker>

               <p>Hvala lepa. Porabili ste dve minuti in sedem sekund. Zdaj pa smatram, da ste ponovno
               v obstrukciji. Hvala lepa.</p>
               <p>Besedo ima gospod mag. Žnidaršič.</p>
            </sp>
            <sp who="SDZ4:ŽnidaršičFranc">

               <speaker>MAG. FRANC ŽNIDARŠIČ:</speaker>

               <p>Lepa hvala, gospod podpredsednik. Kolegice in kolegi! Naša poslanska skupina se
               nagiba k temu, da bi podprla predlog za odložitev glasovanja, zlasti če je to temelj
               in podlaga za doseganje širšega dogovora glede sprejetja tega zakona, kajti vemo, da
               na koncu bo vendarle treba imeti v tem prostoru dve tretjini, če hočemo, da bi ta
               zadeva tudi v resnici uspela. Če do dogovora ne bi prišlo, koalicija še vedno lahko
               izglasuje sama zakon, ki pa problema v celoti ne rešuje, in s tega vidika se nagibam
               k temu, da bi dali priložnost ministru in vsem, ki tega predloga, kakršen je, ne
               podpirajo, da bi se do naslednjega glasovanja ustrezno dogovorili in bi na ta način
               presegli, bi rekel, nesporazume in nesoglasja glede končne rešitve. Tako da bomo mi
               za ta sklep glasovali. Hvala.</p>
            </sp>
            <sp who="SDZ4:PečeSašo">

               <speaker>PODPREDSEDNIK SAŠO PEČE:</speaker>

               <p>Hvala lepa tudi vam. To pomeni, da lahko preidemo na glasovanje o proceduralnem
               predlogu, ki ga je podal kolega Potrč. Torej, glasujete. Glasovalo je 54 navzočih
               poslank in poslancev, za predlog je glasovalo 15, 39 proti.</p>
               <p><stage xml:id="Redna-36-2008-02-27.stage52">(Za je glasovalo 15.)</stage> <stage xml:id="Redna-36-2008-02-27.stage53">(Proti 39.)</stage></p>
               <p>Ugotavljam, da predlog kolega Potrča za preložitev točke na eno izmed prihodnjih sej
               ni bil sprejet.</p>
               <p>Kolega Potrč, proceduralno? Beseda je vaša, izvolite.</p>
            </sp>
            <sp who="SDZ4:PotrčMiran">

               <speaker>MIRAN POTRČ:</speaker>

               <p>Hvala lepa. Rad bi sporočil Državnemu zboru, da v Poslanski skupini Socialnih
               demokratov dogovarjanje razumemo bistveno drugače kot gospod Pukšič in demokrati. Za
               nas je dogovarjanje usesti se za skupno mizo, odpreti vprašanja in se poskušati o
               njih dogovoriti, ne pa deliti drobtinice in zraven še zmerjati. Zaradi tega na
               takšnem zboru pri tej točki ne bomo sodelovali. Hvala lepa.</p>
            </sp>
            <sp who="SDZ4:PečeSašo">

               <speaker>PODPREDSEDNIK SAŠO PEČE:</speaker>

               <p>Hvala lepa. Državni zbor je vašo odločitev vzel na vedenje. Mi pa prehajamo oziroma
               vi pa prehajate na odločanje o amandmajih, in sicer najprej na odločanje o amandmaju
               k 3. členu Poslanske skupine italijanske in madžarske narodne skupnosti. Glasujete.
               Navzočih je 44 poslank in poslancev, kar na podlagi Poslovnika Državnega zbora ne
               omogoča veljavno sklepanje. Glasovanje bomo ponovili. Glasujemo drugič. Navzočih je
               46 poslank in poslancev, za ni glasoval nihče, proti 42.</p>
               <p><stage xml:id="Redna-36-2008-02-27.stage54">(Za ni glasoval nihče.)</stage> <stage xml:id="Redna-36-2008-02-27.stage55">(Proti 42.)</stage></p>
               <p>Ugotavljam, da amandma ni sprejet.</p>
               <p>Odločate o amandmaju Poslanske skupine Zares k 11. členu. Ob tem vas opozarjam, da v
               kolikor bo ta amandma sprejet, postane amandma pod točko 2 Poslanske skupine
               italijanske in madžarske narodne skupnosti brezpredmeten. Glasujete. Navzočih je 46
               poslank in poslancev, za ni glasoval nihče, proti 42.</p>
               <p><stage xml:id="Redna-36-2008-02-27.stage56">(Za ni glasoval nihče.)</stage> <stage xml:id="Redna-36-2008-02-27.stage57">(Proti 42.)</stage></p>
               <p>Ugotavljam, da amandma ni sprejet.</p>
               <p>Zato prehajate na odločanje o amandmaju Poslanske skupine italijanske in madžarske
               narodne skupnosti k istemu, 11. členu. Glasujete. Navzočih je 46 poslank in
               poslancev, za ni glasoval nihče, proti 41.</p>
               <p><stage xml:id="Redna-36-2008-02-27.stage58">(Za ni glasoval nihče.)</stage> <stage xml:id="Redna-36-2008-02-27.stage59">(Proti 41.)</stage></p>
               <p>Ugotavljam, da amandma ni sprejet.</p>
               <p>Prehajate k 12. členu, in sicer na odločanje o amandmaju Poslanske skupine Zares.
               Glasujete. Navzočih je 45 poslank in poslancev, kar ne omogoča veljavno odločanje,
               zato boste glasovanje ponovili. Glasujete. Navzočih je 46 poslank in poslancev, za ni
               glasoval nihče, proti 41.</p>
               <p><stage xml:id="Redna-36-2008-02-27.stage60">(Za ni glasoval nihče.)</stage> <stage xml:id="Redna-36-2008-02-27.stage61">(Proti 41.)</stage></p>
               <p>Ugotavljam, da amandma ni sprejet.</p>
               <p>Prehajate na odločanje o prvem amandmaju Poslanske skupine Zares k 13. členu.
               Glasujete. Navzočih je 45 poslank in poslancev, kar ne omogoča veljavno glasovanje,
               zato boste glasovanje ponovili. Glasujete. Navzočih je 46 poslank in poslancev, za je
               glasovalo 41, noben proti.</p>
               <p><stage xml:id="Redna-36-2008-02-27.stage62">(Za je glasovalo 41.)</stage> <stage xml:id="Redna-36-2008-02-27.stage63">(Proti nihče.)</stage></p>
               <p>Ugotavljam, da je amandma sprejet.</p>
               <p>In odločate o drugem amandmaju Poslanske skupine Zares k 13. členu. Glasujete.
               Navzočih je 46 poslank in poslancev, nihče ni glasoval za, proti 41.</p>
               <p><stage xml:id="Redna-36-2008-02-27.stage64">(Za ni glasoval nihče.)</stage> <stage xml:id="Redna-36-2008-02-27.stage65">(Proti 41.)</stage></p>
               <p>Ugotavljam, da amandma ni sprejet.</p>
               <p>Prehajate na odločanje o tretjem amandmaju Poslanske skupine Zares k 13. členu.
               Glasujete. Navzočih je 46 poslank in poslancev, nihče ni glasoval za, proti 41.</p>
               <p><stage xml:id="Redna-36-2008-02-27.stage66">(Za ni glasoval nihče.)</stage> <stage xml:id="Redna-36-2008-02-27.stage67">(Proti 41.)</stage></p>
               <p>Ugotavljam, da amandma ni sprejet.</p>
               <p>In prehajate na odločanje o prvem amandmaju Poslanske skupine Zares k 14. členu.
               Seznanjam vas, da je amandma povezan z amandmajem istega predlagatelja k 66. členu. V
               primeru, da amandma k 14. členu ne bo sprejet, postane amandma k 66. členu
               brezpredmeten. Glasujete. Navzočih je 46 poslank in poslancev. Za je glasovalo 12,
               proti 49.</p>
               <p><stage xml:id="Redna-36-2008-02-27.stage68">(Za je glasovalo 12.)</stage> <stage xml:id="Redna-36-2008-02-27.stage69">(Proti 49.)</stage></p>
               <p>Ugotavljam, da amandma ni sprejet.</p>
               <p>S tem je postal amandma k 66. členu brez predmeten.</p>
               <p>Odločate o drugem amandmaju Poslanske skupine Zares k 14. členu. Glasujete. Navzočih
               je 46 poslank in poslancev. Za je glasovalo 41, proti nihče.</p>
               <p><stage xml:id="Redna-36-2008-02-27.stage70">(Za je glasovalo 41.)</stage> <stage xml:id="Redna-36-2008-02-27.stage71">(Proti nihče.)</stage></p>
               <p>Ugotavljam, da je amandma sprejet.</p>
               <p>Odločate o amandmaju Poslanske skupine Zares k 16. členu. Glasujete. Navzočih je 46
               poslank in poslancev. Za ni glasoval nihče, proti 41.</p>
               <p><stage xml:id="Redna-36-2008-02-27.stage72">(Za ni glasoval nihče.)</stage> <stage xml:id="Redna-36-2008-02-27.stage73">(Proti 41.)</stage></p>
               <p>Ugotavljam, da amandma ni sprejet.</p>
               <p>Odločate o amandmaju Poslanske skupine Zares k 19. členu. Seznanjam vas, da je
               amandma povezan z amandmajem istega predlagatelja k 25. členu. Če amandma k temu,
               torej 19. členu, ne bo sprejet, postane amandma k 25. členu brezpredmeten. Glasujete.
               Navzočih je 46 poslank in poslancev, za je glasovalo 35, proti 6.</p>
               <p><stage xml:id="Redna-36-2008-02-27.stage74">(Za je glasovalo 35.)</stage> <stage xml:id="Redna-36-2008-02-27.stage75">(Proti 6.)</stage></p>
               <p>Ugotavljam, da je amandma sprejet in s tem je postal predmeten tudi amandma k 25.
               členu.</p>
               <p>Prehajate na odločanje o amandmaju Poslanske skupine italijanske in madžarske narodne
               skupnosti k 22. členu. Glasujete. Navzočih je 46 poslank in poslancev, za je glasoval
               1, proti 40.</p>
               <p><stage xml:id="Redna-36-2008-02-27.stage76">(Za je glasoval 1.)</stage> <stage xml:id="Redna-36-2008-02-27.stage77">(Proti 40.)</stage></p>
               <p>Ugotavljam, da amandma ni sprejet.</p>
               <p>Prehajate na odločanje o amandmaju Poslanske skupine Zares k 25. členu, ki je postal
               predmeten s sprejemom amandmaja k 19. členu. Glasujete. Navzočih je 46 poslank in
               poslancev, za glasovalo 35, proti 6.</p>
               <p><stage xml:id="Redna-36-2008-02-27.stage78">(Za je glasovalo 35.)</stage> <stage xml:id="Redna-36-2008-02-27.stage79">(Proti 6.)</stage></p>
               <p>Ugotavljam, da je amandma sprejet.</p>
               <p>Prehajate na odločanje o prvem amandmaju Poslanske skupine italijanske in madžarske
               narodne skupnosti k 58. členu. Glasujete. Navzočih je 46 poslank in poslancev, za ni
               glasoval nihče, proti 41.</p>
               <p><stage xml:id="Redna-36-2008-02-27.stage80">(Za nihče.)</stage> <stage xml:id="Redna-36-2008-02-27.stage81">(Proti 41.)</stage></p>
               <p>Ugotavljam, da amandma ni sprejet.</p>
               <p>Prehajate na odločanje o drugem amandmaju Poslanske skupine italijanske in madžarske
               narodne skupnosti k 58. členu. Glasujete. Navzočih je 46 poslank in poslancev, za ni
               glasoval nihče, proti 41.</p>
               <p><stage xml:id="Redna-36-2008-02-27.stage82">(Za nihče.)</stage> <stage xml:id="Redna-36-2008-02-27.stage83">(Proti 41.)</stage></p>
               <p>Ugotavljam, da amandma ni sprejet.</p>
               <p>Kolega Tanko, proceduralno, izvolite.</p>
            </sp>
            <sp who="SDZ4:TankoJože">

               <speaker>JOŽE TANKO:</speaker>

               <p>Hvala lepa za besedo, gospod predsedujoči.</p>
               <p>Predlagam, da se tretja obravnava opravi na eni izmed naslednjih sej.</p>
               <p>Hvala lepa. <gap n="..."/><stage xml:id="Redna-36-2008-02-27.stage84">/Medsebojni pogovor./</stage><gap n="..."/></p>
            </sp>
            <sp who="SDZ4:PečeSašo">

               <speaker>PODPREDSEDNIK SAŠO PEČE:</speaker>

               <p>Hvala lepa.</p>
               <p>Glede na to, da vas čaka še glasovanje o 66., se opravičujem moja napaka, torej
               potrebno je zaključiti drugo obravnavo. V kolikor predlagatelj gradiva ne bo podal
               predloga, da se obravnava opravi, bomo tako ali tako zaključili z današnjo sejo in
               drugo obravnavo.</p>
               <p>S tem smo zaključili z odločanjem o amandmajih in s tem tudi zaključujem tudi drugo
               obravnavo predloga zakona.</p>
               <p>Ali predstavnik Vlade, ničesar ne predlaga, kar pomeni, da smo ostali na tej točki,
               kar pa tudi vsebinsko zapolnjuje vaš proceduralni predlog, ki ga ne morem dati na
               glasovanje.</p>
               <p>Zaključujem točko in s tem tudi prekinjam 36. sejo Državnega zbora Republike
               Slovenije, ki jo bomo nadaljevali jutri ob 9. uri.</p>
               <p>Lep večer naprej. Srečno. <stage type="time">(SEJA JE BILA PREKINJENA 27. FEBRUARJA 2008 OB 18.26.)</stage>
               </p>
            </sp>
         </div>
      </body>
   </text>
</TEI>