<?xml version="1.0" encoding="UTF-8"?><TEI xmlns="http://www.tei-c.org/ns/1.0" xmlns:xi="http://www.w3.org/2001/XInclude" xml:id="Redna-30-2007-07-13">
   <teiHeader>
      <fileDesc>
         <titleStmt>
            <title>Zapisniki sej Državnega zbora Republike Slovenije</title>
            <respStmt>
               <persName>Andrej Pančur</persName>
               <resp xml:lang="sl">Kodiranje TEI</resp>
               <resp xml:lang="en">TEI corpus encoding</resp>
            </respStmt>
         </titleStmt>
         <publicationStmt>
            <publisher>
               <orgName xml:lang="sl">Inštitut za novejšo zgodovino</orgName>
               <orgName xml:lang="en">Institute of Contemporary History</orgName>
               <ref target="http://www.inz.si/">http://www.inz.si/</ref>
               <address>
                  <street>Kongresni trg 1</street>
                  <settlement>Ljubljana</settlement>
                  <postCode>1000</postCode>
                  <country xml:lang="sl">Slovenija</country>
                  <country xml:lang="en">Slovenia</country>
               </address>
               <email>inz@inz.si</email>
            </publisher>
            <distributor>DARIAH-SI</distributor>
            <distributor>CLARIN.SI</distributor>
            <availability status="free">
               <licence>http://creativecommons.org/licenses/by/4.0/</licence>
               <p xml:lang="en">This work is licensed under the <ref target="http://creativecommons.org/licenses/by/4.0/">Creative Commons
                                Attribution 4.0 International License</ref>.</p>
               <p xml:lang="sl">To delo je ponujeno pod <ref target="http://creativecommons.org/licenses/by/4.0/">Creative Commons
                                Priznanje avtorstva 4.0 mednarodna licenca</ref>.</p>
            </availability>
            <date when="2019-01-10+01:00"/>
         </publicationStmt>
         <sourceDesc>
            <bibl>
               <idno type="custom" subtype="day">SZA|81A0DCEBCFC63966C125732800438D0D</idno>
               <idno type="URI">https://www.dz-rs.si/wps/portal/Home/deloDZ/seje/evidenca?mandat=IV&amp;type=sz&amp;uid=81A0DCEBCFC63966C125732800438D0D</idno>
            </bibl>
         </sourceDesc>
      </fileDesc>
      <profileDesc>
         <settingDesc>
            <setting who="#Redna-30-2007-07-13.DZ" n="30">
               <name>Redna</name>
               <date when="2007-07-13"/>
            </setting>
         </settingDesc>
         <particDesc>
            <listOrg>
               <org xml:id="Redna-30-2007-07-13.DZ">
                  <orgName xml:lang="sl">Državni zbor Republike Slovenije</orgName>
                  <listEvent>
                     <head>Mandat</head>
                     <event n="4" notBefore="2004-10-22" notAfter="2008-10-15">
                        <label>4. mandat (2004-2008)</label>
                     </event>
                  </listEvent>
               </org>
            </listOrg>
         </particDesc>
      </profileDesc>
   </teiHeader>
   <text>
      <body>
         <div>


            <head>DRŽAVNI ZBOR REPUBLIKE SLOVENIJE</head>
            <stage type="session">Nadaljevanje 30. seje</stage>
            <stage type="date">(13. julij 2007)</stage>
            <stage type="chairman">Sejo je vodil France Cukjati, predsednik Državnega zbora.</stage>
            <stage type="time">Seja se je pričela ob 9.01.</stage>


            <sp who="SDZ4:CukjatiFrance">

               <speaker>PREDSEDNIK FRANCE CUKJATI:</speaker>

               <p>Spoštovane kolegice in kolegi, gospe in gospodje, lep pozdrav! Pričenjam nadaljevanje
               30. seje Državnega zbora Republike Slovenije.</p>
               <p>Obveščen sem, da se današnje seje ne morejo udeležiti naslednje poslanke in poslanci:
               Roberto Battelli, Ljubo Germič, Jožef Horvat do 15.00 ure, Franc Pukšič, Vili Rezman,
               dr. Mitja Slavinec po 10.00 uri in gospod Janko Veber.</p>
               <p>Prehajamo na <title>19., 20. IN 21. TOČKO DNEVNEGA REDA - PRVA OBRAVNAVA PREDLOGA ZAKONA
                  O POKRAJINAH, PREDLOGA ZAKONA O VOLITVAH V POKRAJINAH, PREDLOGA ZAKONA O
                  FINANCIRANJU POKRAJIN.</title>
               </p>
               <p>Predloge zakonov je v obravnavo zboru predložila Vlada Republike Slovenije. V zvezi s
               tem predlogom zakonov je skupina 14 poslancev s prvopodpisanim gospodom Miranom
               Potrčem zahtevala, da Državni zbor opravi splošno razpravo. Besedo dajem predstavniku
               Vlade za dopolnilno obrazložitev predlogov zakonov. Dr. Ivan Žagar, minister brez
               listnice, zadolžen za lokalno samoupravo in regionalno politiko, izvolite, imate
               besedo.</p>
            </sp>
            <sp who="SDZ4:ŽagarIvan">

               <speaker>DR. IVAN ŽAGAR:</speaker>

               <p>Hvala za besedo, gospod predsednik. Spoštovane poslanke in spoštovani poslanci!
               Današnja splošna obravnava svežnja pokrajinske zakonodaje je namenjena v tem času
               najpomembnejšemu notranjepolitičnemu vprašanju o ustanovitvi pokrajin v Sloveniji.
               Začenjamo torej proces, ki pomeni dokončno uresničitev ustavnih zasnov državne
               ureditve, ki temelji na decentralizaciji oblasti.</p>
               <p>Z Ustavo Republike Slovenije je bila predvidena vzpostavitev lokalne samouprave na
               dveh ravneh, z dvema vrstama lokalnih skupnosti, z občinami in pokrajinami. Priprave
               za ustanovitev pokrajin so se začele skupaj s pripravami na ustanovitev občin, torej
               že več kot deset let nazaj. Ustanovitev pokrajin je bila izrecno predvidena v
               Strategiji Republike Slovenije za vključevanje v Evropsko unijo. Vendar pa je bila
               ustanovitev pokrajin od vsega začetka vprašljiva, in sicer, prvič zaradi tega, ker
               naj bi se po 143. členu ustave v pokrajine povezovale občine, kar pomeni, da naj bi
               bile ustanoviteljice pokrajin občine. Drugič pa zaradi tega, ker se je ves čas
               postavljajo vprašanje, ali je Republiko Slovenijo glede na njen teritorialni obseg
               treba notranje razčlenjevati tudi na pokrajine. Potreba po ustanovitvi pokrajin je
               danes nesporna in jo lahko ilustriramo, na primer, z dvema pokazateljema. Na nivoju
               lokalne samouprave, torej regionalno, pokrajinsko, razpršeno opravljamo danes občine
               z dobrimi 5% bruto produkta, praviloma uspešno in učinkovito. Z uvedbo pokrajin pa bi
               se ta procent povečal do 11% in bi se približali evropskim državam. Indeks razvojne
               ogroženosti kot merilo razvitosti obstoječih statističnih regij pa nam na drugi
               strani kaže, da je razmerje med najbolj razvito osrednjeslovensko in najmanj razvito
               slovensko regijo Pomurjem približno 1 proti 20. Tega trenda brez ustanovitve pokrajin
               in decentralizacije, ki je za enakomernejši razvoj nujna, ni mogoče omiliti. Zato je
               ustanovitev pokrajin v Sloveniji nujna, o čemer sem prepričan, sta enotni tako
               strokovna kot politična javnost.</p>
               <p>Spremembe 121., 140. in 143. člena Ustave Republike Slovenije, sprejete v juniju
               2006, pomenijo prvi korak k ustanovitvi pokrajin v Sloveniji. Tu gre zahvala
               Državnemu zboru, temu sklicu. Novi določbi 121. in 140. člena Ustave sta odprli
               proces decentralizacije javne uprave s prenosom izvajanja državnih nalog na lokalne
               skupnosti in s tem uveljavljanje evropskega načela subsidiarnosti tudi pri določanju
               ravni izvajanja državnih nalog, pomembnih za vsakega posameznika. Najpomembnejša pa
               je sprememba 143. člena Ustave. Pokrajine so na njegovi podlagi dobile pravni status
               samoupravnih lokalnih skupnosti. Ustanovljene bodo hkrati, imele bodo isti pravni
               status in iste naloge v vsej državi.</p>
               <p>Naslednja stopnja v procesu vzpostavljanja pokrajinske samouprave je sprejetje
               zakonov, ki bodo podlaga za ustanovitev in delovanje pokrajin in bodo omogočili
               decentralizacijo oblastnih funkcij in prenos opravljanja pomembnega dela javnih zadev
               z državne na pokrajinsko raven. Predlagani trije zakon, Zakon o pokrajinah, Zakon o
               financiranju pokrajin in Zakon o volitvah v pokrajinah, temeljijo na ustavnih načelih
               lokalne samouprave in načelih, ki so v pravni red Republike Slovenije vgrajene z
               evropsko listino lokalne samouprave. Njihova vsebina je pravna institucija
               pokrajinske samouprave, ki je sicer istovrstna institucija kot lokalna samouprava v
               občinah, vendar ji ni enaka. Predlagani zakoni urejajo funkcionalno in organizacijsko
               komponento pokrajinske samouprave in so podlaga za funkcionalno in fiskalno
               decentralizacijo, ustanovitev pokrajin, izvolitev njihovih organov ter konstituiranje
               in začetek dela pokrajin s 1. januarjem 2009. Gre za sistemski del celovitega
               normativnega okvira za vzpostavitev pokrajinske samouprave. S predlogi zakonov je
               predlagano časovno zaporedje priprave in sprejema zakonov, s katerim bodo podrobneje
               urejene sestavine pokrajinske samouprave. Predlogom zakonov bo v letošnjem letu
               sledil postopek določitve območja pokrajin. Ta razprava pravkar poteka, ki se bo
               zaključil s predlogom zakona o ustanovitvi pokrajin. Hkrati bo predlagan še zakon o
               določitvah volilnih enot za volitve v prve pokrajinske svete.</p>
               <p>Poglavitne rešitve predlaganih zakonov temeljijo na strokovnih podlagah za
               vzpostavitev pokrajin, ki so jo oblikovali eminentni strokovnjaki s področja
               ustavnega in upravnega prava v obdobju zadnjih deset let. Poleg tega so upoštevane
               tudi izkušnje, ki smo jih v Sloveniji pridobili v 12 letnem razvoju lokalne
               samouprave na občinski ravni. Predlog zakonodaje je bil široko usklajevan tudi tukaj
               v Državnem zboru. Predlog zakona o pokrajinah temelji na načelih pokrajinske
               samouprave, področje nalog pokrajin in način prenosa pristojnosti na pokrajine ter
               organizacijo pokrajinskih organov in pokrajinske uprave. Z zakonom je urejen postopek
               in način zagotovitve pogojev za začetek delovanja pokrajin, torej prostorski,
               kadrovski in materialni. Predlog zakona opredeljuje pokrajino kot mesto raven lokalne
               samoupravo med državo in občinami in kot teritorialno politično upravno skupnost s
               položajem pravne osebe z izjemnimi pristojnostmi, z lastnim premoženjem in lastnimi
               viri financiranja ter neposredno izvoljenim predstavniškim organom in lastno
               upravo.</p>
               <p>Delovno področje nalog pokrajin so določene v skladu s 143. členom ustave kot zadeve
               lokalnega pomena, zadeve regionalnega pomena, naloge državne pristojnosti, prenesene
               pokrajinam in v vzdrževanje. Lokalne zadeve širšega pomena so naloge, ki jih je
               potrebno opraviti v interesu in v korist več občin na bolj ekonomičen, učinkovit
               način. Kljub temu, da je temeljni princip razmejitve pristojnosti med državo,
               pokrajino <gap n=".."/><stage xml:id="Redna-30-2007-07-13.stage5">/Nerazumljivo./</stage><gap n="..."/> in občinami, z zakonom pa je s predlogom zakona
               določeno, da posamezne zadeve širšega pomena določi pokrajina s svojim odlokom, če se
               občine s tem strinjajo.</p>
               <p>Naloge regionalnega pomena so tiste, ki po svoji naravi niso lokalnega pomena, niso
               pa tudi državnega, so mestnega, regionalnega pomena. Take vrste nalog so zlasti na
               področju spodbujanja skladnega regionalnega razvoja, razvoja gospodarstva, turizma,
               kmetijstva, varstva okolja in prostorskega planiranja, gradnje in vzdrževanja javnih
               cest, regionalnega pomena, srednjega in višjega šolstva, storitve socialnih služb,
               zagotavljanje bolnišničnega in specialističnega zdravstvenega varstva, zagotavljanje
               javnega interesa za kulturo na regionalni ravni in drugo.</p>
               <p>Pokrajine bodo izvajale tudi določen del nalog državne uprave, ki jih sedaj
               opravljajo upravne enote. Gre za posamezne naloge iz državne pristojnosti, kot so
               odločanje o pravnih zadevah na področjih, ki so povezane z nalogami regionalnega
               pomena, torej na področju gospodarstva, kmetijstva, turizma, gostinstva, gradnja
               objektov in posegi v prostor. Na pokrajine bo prenesen tudi del inšpekcijskih nalog.
               Predlog zakona ureja postopno uvajanje enotivnega upravnega sistema, ki pomeni
               združitev izvrševanja državnih in pokojninskih upravnih nalog na ravni pokrajin in je
               za Slovenijo kot majhno državo dolgoročno edini sprejemljivi način izvedbe
               decentralizacije države. Je racionalnejši od dvotirnega upravnega sistema, ki bi bil
               vzpostavljen, če bi država v pokrajinah hranila še dekoncentrirane upravne
               organe.</p>
               <p>Konkreten prenos nalog v pristojnost pokrajin s 1. januarjem 2009 bo z Zakonom o
               prenosu nalog v pristojnosti pokrajin, ki ga je Vlada Republike Slovenije uvrstila v
               svoj delovni program za leto 2007 in ustrezne spremembe in dopolnitve področnih
               zakonov. Predlog zakona bo predložen Državnemu zboru jeseni in je v tem trenutku že v
               pripravi.</p>
               <p>Ko govorimo o pristojnosti pokrajin, moramo poudariti, da v skladu z načeli lokalne
               samouprave kot samoupravne lokalne skupnosti v okviru ustave in zakona opravljajo
               naloge iz svoje pristojnosti samostojno. Funkcionalna samostojnost pomeni opredelitev
               lastnega delovnega področja pokrajine, ki izraža skupne potrebe, interese njenih
               prebivalcev in jih lahko samostojno opravlja ter ima za to zadostne vire financiranja
               in premoženja, s katerim lahko sama razpolaga, pri čemer pristojni državni organi
               nadzorujejo le zakonitost dela njenih organov.</p>
               <p>Pokrajinsko samoupravo v skladu z ustavnimi načeli in Evropsko listino o lokalni
               samoupravi uresničujejo pokrajinski sveti in njihovi izvršilni organi ter prebivalci
               pokrajine neposredno. Zagotoviti je pa potrebno tudi povezanost obeh ravni lokalne
               samouprave, zato zakon med pokrajinske organe umešča tudi svet občin.</p>
               <p>Predlog zakona v skladu s 3. členom Evropske listine o lokalni samoupravi določa, da
               je najvišji organ odločanja pokrajine pokrajinski svet, ki je sestavljen iz članov,
               ki jih volijo volivci s stalnim prebivališčem na območju pokrajine po proporcionalnem
               volilnem sistemu. Določitev števila pokrajinskega sveta je prepuščena na statutu
               pokrajine v skladu z merili, ki jo za sestavo pokrajinskemu svetu določa z
               zakonom.</p>
               <p>V pokrajinskem svetu pokrajine z občinami, na območju katerih so naselja, kjer živita
               italijanska ali madžarska narodna skupnost, bo član pokrajinskega sveta predstavnik
               narodnih skupnosti. Pokrajina, v katero so vključene občine, na območju katerih živi
               romska skupnost, pa bo imela stalno delovno telo pokrajinskega sveta za romska
               vprašanja. Predsednik pokrajinskega sveta je hkrati predsednik pokrajine, ki opravlja
               izvršilno funkcijo pokrajine ter predstavlja in zastopa pokrajino. Predsednika
               pokrajine izvoli pokrajinski svet izmed svojih članov. V pokrajinah bo ustanovljen
               svet občin. Svet občin je posvetovalni organ pokrajinskega sveta, ki ga sestavljajo
               župani občin z območja pokrajine. Svet občin obravnava in daje mnenje o posameznih
               zadevah, ki spadajo med lokalne zadeve širšega pomena in so v interesu posameznih ali
               vseh občin.</p>
               <p>Predlog zakona o pokrajinah posebej ureja razmerja občinskih organov in pokrajinskih
               organov. Pokrajinska uprava upravlja upravne, strokovne, pospeševalne in razvojne
               naloge ter naloge v zvezi z zagotavljanjem javnih služb iz pokrajinske pristojnosti.
               Organizirana bo po resornem načelu glede na pokrajinske pristojnosti v pokrajinskih
               upravnih organih. Vlada bo z uredbo natančno določila zagotovitev kadrovskih,
               prostorskih in drugih pogojev za začetek dela pokrajine. S predlogom zakona pa je
               določeno, da se kadrovsko jedro pokrajinske uprave zagotovi s prehodom javnih
               uslužbencev, zaposlenih v organih državne uprave. Predlog zakona o financiranju
               pokrajin temelji na izhodiščih, ki so v tem trenutku realna. Torej ni povečanja
               javnofinančnega okvira, ni novih davčnih virov in imamo kot vire financiranja
               popolnoma neenakomerno porazdelitev davčnih virov in pokrajine morajo zagotoviti
               delovanje nalog, ki so jim prenešene.</p>
               <p>Zakon o financiranju pokrajin bo torej zagotovil pokrajinam predviden znesek
               dohodkov, ki ustrezajo njihovim pristojnostim in bo omogočal izvajanje njene lastne
               politike. Predlog zakona določa vire financiranja pokrajine. Za financiranje obveznih
               nalog pokrajin razen iz investicij so namenjeni viri iz naslova dohodnine in
               posameznih trošarin. Pokrajina, ki z naštetimi viri ne pokrije primerne porabe, dobi
               finančno izravnavo iz državnega proračuna za financiranje obveznih nalog. Za razvojne
               potrebe pokrajine je namenjenih 25% davka od dohodka pravnih oseb, ki ga plačajo v
               predpreteklem letu zaveznice s sedežem na njenem območju. Določena je izravnava
               neenakomernega priliva teh prihodkov. Tako lahko pokrajina iz naslova tega davka dobi
               v posameznem proračunskem letu na prebivalca pokrajine največ 150% 25% deleža, vendar
               ne manj kot 100% povprečnega zneska 25% deleža prihodkov davka na dohodke pravnih
               oseb na prebivalca v državi. S tem je vsem pokrajinam zagotovljen osnovni vir za
               izvajanje razvojnoinvesticijskih nalog. Drugi viri financiranja pokrajin so namenski
               viri financiranja, ki jih bo treba konkretno opredeliti v področnih zakonih,
               sorazmerno prenesenih nalog, na primer koncesije. Dodatna sredstva državnega
               proračuna in sredstva sklada Evropske unije so namenjena sofinanciranju razvojnih
               programov in konkretnejših investicijskih projektov.</p>
               <p>Predlog zakona o volitvah v pokrajine določa sistem volitev v pokrajinski svet, in
               sicer volilno pravico, volilni sistem, volilne organe, splošne, predčasne in
               nadomestne volitve, kandidiranje, glasovanje in ugotavljanje volilnih izidov ter
               varstvo volilne pravice.</p>
               <p>Predlog zakona temelji na načelih lokalne samouprave, ki izhaja iz ustavne ureditve
               lokalne samouprave Republike Slovenije in načelih Evropske listine lokalne
               samouprave.</p>
               <p>Poglavitne rešitve zakona so naslednje. Volitve v pokrajinske sveta se izvaja po
               profesionalnem volilnem sistemu, s čimer se zagotavlja sorazmerna razdelitev mandatov
               in s tem enakomerna zastopanost političnih strank in list. Pokrajina je obvezno
               razdeljena na volilne enote, v posamezni volilni enoti se voli najmanj pet
               kandidatov. Mandat pokrajinskega sveta je pet let.</p>
               <p>Spoštovane poslanke, poslanci! Ustanovitev pokrajin pomeni decentralizacijo države,
               pomeni pospešitev skladnejšega policentričnega razvoja, pomeni zagotovitev
               primerljivih pogojev za delo in življenje v vseh delih Slovenije. Ustanovitev
               pokrajin pomeni prenos upravljanja pomembnega dela javnih zadev z državne na
               pokrajinsko raven, na kateri lažje in bolje zaznavajo potrebe v svojem okolju in na
               njih hitreje odgovorijo, se torej bližajo ljudem in večajo njihovo korist.
               Pokrajinska ureditev pa bo v našem notranjem političnem življenju prinesla tudi novo
               kvaliteto, to pa je večja odgovornost posameznih območij za njihov hitrejši in bolj
               uravnotežen razvoj. Pomeni tudi v skladu z reklom Primoža Trubarja <q>"stati in
               obstati"</q>, obstanek na celotnem ozemlju, ki ga Slovenija ima, zato sem prepričan, da
               bo tudi današnja razprava vodila v tej smeri in tudi pripomogla k izboljšanju
               predlagane zakonodaje v možnih okvirih, saj jaz verjamem, da si vsi želimo uspešno
               razvojno naravnane pokrajine.</p>
               <p>Hvala za pozornost in podporo.</p>
            </sp>
            <sp who="SDZ4:CukjatiFrance">

               <speaker>PREDSEDNIK FRANCE CUKJATI:</speaker>

               <p>Hvala gospodu ministru.</p>
               <p>Prehajamo na predstavitev stališč poslanskih skupin. Gospa Maria Pozsonec je prosila,
               ker je ob 10. uri zadržana, če bi lahko ne šele osma, ampak sedaj na začetku
               predstavila svoje stališče. Ali kdo nasprotuje, da preskoči vrstni red? Ne.</p>
               <p>Potem dajem besedo gospe Marii Pozsonec, ki bo predstavila stališče Poslanske skupine
               narodne skupnosti.</p>
            </sp>
            <sp who="SDZ4:PozsonecMaria">

               <speaker>MARIA POZSONEC:</speaker>

               <p>Lep pozdrav in hvala za razumevanje gospod predsednik in ravno tako vam kolegice in
               kolegi.</p>
               <p>Uvedba pokrajin prinaša predvsem funkcionalno in fiskalno decentralizacijo
               upravljanja v skladu z načelom subsidiarnosti. Pokrajine naj bi tako svoje naloge
               opravljale samostojno, skladno z ustavo in zakoni v korist svojih prebivalcev,
               skladno z načeli lokalne samouprave, torej tudi za pripadnike madžarske in
               italijanske narodnosti. Ne bi jaz analizirala zakonov, le z vidika narodne skupnosti
               bi predstavila pripombe, ki jih imamo na ta zakon.</p>
               <p>Na splošno lahko povem, da se sestavljalci zakona niso preveč potrudili, da bi
               umestili tudi delo in življenje narodne skupnosti v ta zakon, zato je za naše pojme
               zakon zelo, zelo pomanjkljiv.</p>
               <p>Samo nekaj pripomb. Pokrajini, ki bosta obsegali tudi narodnostno mešana območja,
               morata imeti dvojezično ime. O tem se še ni sanjalo sestavljalcem zakona.
               Dvojezičnost se v teh pokrajinah smiselno uporablja tudi za žig in lastne simbole.
               Pokrajinska uprava v pokrajinah, ki obsegajo narodnostno mešana območja, posluje
               dvojezično. Ali je to dovolj izraženo to v 11. členu tega zakona? Katere naloge bo
               država prenesla na regije, ki so povezane z varstvom narodnih skupnosti in zaščito
               posebnih manjšinskih pravic, posebno kolektivnih pravic? Ali poleg vzgoje in
               izobraževanja ter kulture v jeziku avtohtonih narodnih skupnosti in gospodarske
               osnove avtohtonih narodnih skupnosti sodi še kaj? Ni določeno, koliko predstavnikov
               italijanske in madžarske narodne skupnosti bo zastopanih v regijskih svetih. Ali bo
               ta delež 10%, kot je v občinskih svetih? Poleg tega se postavlja vprašanje, ali bodo
               regijski svetniki italijanske in madžarske narodne skupnosti imeli imperativ ali
               reprezentativni mandat? Med delovna telesa v pokrajinah, ki obsegajo tudi narodnostna
               mešana območja, bi morala soditi že po zakonu tudi Komisija za narodno skupnost.
               Pokrajinski svet na predlog predsednika pokrajine izvoli enega ali več
               podpredsednikov pokrajine. Predlagam, da bi v primeru, ko predsednik pokrajine, ki
               obsega narodnostno mešana območja, ni predstavnik narodne skupnosti, kar sigurno ne
               bo, izberejo za enega od podpredsednikov pokrajinskega sveta predstavnika narodne
               skupnosti, izvoljenega na posebni listi narodne skupnosti. Ob prevzemu javnih
               uslužbencev iz državne uprave v pokrajinske uprave, ki obsegajo tudi narodnostna
               mešana območja, se postavlja vprašanje znanja italijanščine in madžarščine oziroma
               dvojezičnosti uslužbencev v pokrajinski upravi. Odprto je še tudi vprašanje
               sodelovanja med krovnimi samoupravnimi narodnimi skupnostmi in pokrajinami, ki
               obsegajo tudi narodnostno mešana območja. K Predlogu zakona o volitvah v pokrajinah
               je tudi nekaj pripomb. Posebni pokrajinski volilni imenik sestavljata italijanska in
               madžarska narodna skupnost. Torej je gotovo, da pri volitvah moramo imeti tudi ta
               volilni imenik, po katerem lahko pripadniki narodnosti izberejo svoje predstavnike v
               pokrajinskih svetih. Eden od članov pokrajinske volilne komisije v pokrajinah, ki
               obsegajo tudi narodnostno mešana območja, je predstavnik italijanske ali madžarske
               narodne skupnosti. Treba je vnesti točko o sestavi volilnih odborov za volitve
               kandidatov, pripadnikov narodne skupnosti v pokrajinski svet. Na voliščih narodnostno
               mešanih območij so glasovnice dvojezične. Glasovnice za volitve predstavnikov
               narodnih skupnosti potekajo v jeziku narodne skupnosti in na voliščih na narodno
               mešanih območjih so volilni razglasi dvojezični. Ali enako velja tudi za zapisnike z
               volišč? Razglasi in zapisniki za volitve predstavnikov narodne skupnosti so v jeziku
               narodne skupnosti.</p>
               <p>Glede na to, da je toliko pomanjkljivosti v teh zakonih, zakonov ne morem podpreti.
               To pa ne tolaži nikogar, da bo prišel še en, četrti zakon, ki bo vse to postavil na
               pravo mesto. Ta četrti zakon bi bilo treba prej videti in potem glasovati o teh.
               Hvala lepa.</p>
            </sp>
            <sp who="SDZ4:CukjatiFrance">

               <speaker>PREDSEDNIK FRANCE CUKJATI:</speaker>

               <p>Hvala. Gospod Bojan Kontič bo predstavil stališče Poslanske skupine Socialnih
               demokratov. Prosim.</p>
            </sp>
            <sp who="SDZ4:KontičBojan">

               <speaker>BOJAN KONTIČ:</speaker>

               <p>Hvala lepa, gospod predsednik. Spoštovani gospod minister, državni sekretar s
               sodelavci, kolegice in kolegi! Naj v uvodu povem, da iskreno upam, da bo petek, 13.,
               dobro deloval za ustanovitev pokrajin, tudi za tiste, ki so morda malo
               vraževerni.</p>
               <p>Preteklo je leto dni, odkar smo spremenili tri člene Ustave Republike Slovenije in
               omogočili pripravo, obravnavo, sprejem in implementacijo pokrajinske zakonodaje. Prav
               konstruktivna vloga večine opozicije in zavezanost k regionalizmu in torej s tem
               decentralizaciji Slovenije so bili nujni pogoji za zagotovitev potrebne dvotretjinske
               večine tu, v Državnem zboru, za spremembo ustave. Že takrat nam je bilo sporočeno, da
               so pokrajinski zakoni pripravljeni, pa žal temu ni bilo tako. Kar nekaj časa smo
               morali spraševati tako ministra, pa tudi predsednika</p>
               <p>Vlade, kaj je z obljubljeno napovedano zakonodajo. Če odmislimo zamudo, moramo
               priznati, da je minister dr. Žagar s sodelavci pripravljen na dogovore in naše
               sodelovanje. Kar nekaj naših pripomb je v fazi priprave zakonodaje tudi
               upošteval.</p>
               <p>S spremembo Predloga zakona o financiranju pokrajin je odpadel tudi naš razlog za
               nasprotovanje nadaljnje obravnave paketa pokrajinske zakonodaje v celoti. S tem, ko
               je Vlada sprejela in posredovala zakonodajo v parlamentarno proceduro, se je po naši
               oceni pričela vsebinska razprava, ki se bo na koncu postopka izkazala v glasovanju za
               ali proti predlaganim novostim na področju lokalne samouprave.</p>
               <p>Vsebina, stopnja zahtevnosti in kar nekaj nejasnosti so nas vodile k temu, da smo
               zahtevali splošno obravnavo, kar nam omogoča Poslovnik Državnega zbora. Pri določitvi
               dnevnega reda v poslanski skupini Socialnih demokratov nismo podprli predloga za
               umik, kajti prepričani smo, da bi se z isto vsebino srečali jeseni. Tako bomo
               današnjo razpravo izkoristili za tvorno razpravo, ki bo, vsaj upam tako, dobra
               podlaga ministru, Vladi in koaliciji, da pripravi kvalitetne predloge sprememb za
               drugo obravnavo teh zakonov. Pri tem naj opozorim, da v poslanski skupini Socialnih
               demokratov pričakujemo, in to lahko minister razume tudi kot pogoj za naše nadaljnje
               sodelovanje in podporo, paket zakonodaje in njegovo hkratno obravnavo in sprejem na
               isti seji. Torej tudi Zakon o ustanovitvi pokrajin, ki bo dal odgovor na vprašanje,
               koliko pokrajin, kako velike pokrajine, njihov teritorialni obseg in tudi sedeže
               pokrajin ter zakon o volilnih enotah za prve volitve v pokrajinske svete. Pričakujemo
               seveda tudi tako imenovani tehnični zakon, za katerega sicer v poslanski skupini
               Socialnih demokratov menimo, da je zelo vsebinski, ki bo natančno opredelil naloge,
               ki se z države prenašajo na pokrajine. Verjetno ni neopravičeno naše pričakovanje, da
               bomo do takrat dobili dokaj natančne izračune oziroma simulacijo financiranje
               pokrajin. Še vedno namreč ne verjamemo, da bo ta zakonodaja, ta projekt finančno
               nevtralen. Nujno je predstaviti stroške na eni in prednosti na drugi, ki se bodo
               odražale v skladnejšem regionalnem razvoju. Prav tako tudi pričakujemo kadrovsko
               shemo, ki bo zanikala napovedane dodatne zaposlitve in s tem nove stroške. Že leta
               2004, torej v prejšnjem mandatu je Ministrstvo za notranje zadeve, ki ga je takrat
               vodil gospod dr. Rado Bohinc, pripravilo dokumente in študije o pokrajinah v
               Sloveniji 2000-2004. V tem dokumentu je bilo ugotovljeno, da so reforme lokalne
               samouprave stalnica v vseh državah, tudi tistih z dolgoletnim sodelovanjem
               prebivalcev pri opravljanju javnih zadev. Gre za vprašanje porazdelitve pristojnosti
               med državo in lokalnimi skupnostmi, decentralizacija, in virov za financiranje teh
               lokalnih skupnosti, ki morajo zagotoviti zadostno višino sredstev in finančno
               avtonomijo. V nasprotnem primeru dobimo invalidne lokalne skupnosti in lahko govorimo
               o lokalni samoupravi le pogojno. Lokalna samouprava pa omogoča, da se v praksi
               spoštuje načelo subsidiarnosti. Za učinkovito uresničevanje omenjenega načela
               subsidiarnosti pa je pokrajina tudi po zapisanem v Evropski listini regionalne
               samouprave najprimernejša raven oblasti. Ob razdrobljenosti države na 210 občin, ki
               so se v vsakodnevnem življenju dobro prijele, smo v želji po samoupravi že dodatno
               centralizirali državo, hkrati pa pustili prazen prostor med občino in državo.</p>
               <p>In še nekaj o številu pokrajin. V preteklosti smo imeli več pripravljenih variant in
               tudi argumentov za njihovo uveljavitev. Stroka je najbolj zagovarjala rešitev osmih
               pokrajin. Dr. Šmidovnik je v intervjuju za tednik Mladina na vprašanje, zakaj osem
               pokrajin, odgovoril, citiram: <q>"Zato, ker bi bile pokrajine močnejše. Če se od
               pokrajin pričakuje, da bodo nosilec regionalnega razvoja, potem je jasno, da bi bilo
               osem pokrajin v gospodarskem, finančnem, personalnem, skratka vsakršnem smislu,
               močnejše"</q>, konec citata.</p>
               <p>V gradivu, ki ga je Vlada posredovala v javno razpravo, je predlaganih 14 pokrajin.
               To število je bilo ocenjeno kot politična realnost kot število, ki ima potrebno
               podporo v Državnem zboru. Glede na pripombe in razpravo, slišano do danes, je duh iz
               steklenice že ušel. Zelo težko bo ljudem, ki si želijo novo pokrajino, razložiti, da
               je število 14 tisto zadnje še sprejemljivo. In kaj lahko se nam ponovno zgodijo
               občine, ko je bilo vse do glasovanja vedno nejasno, koliko jih bo ustanovljenih,
               katere bodo mestne in vedno znova koliko bo novih. Za Poslansko skupino Socialnih
               demokratov število pokrajin ni najpomembnejše. Je pa odgovor na vprašanje, koliko,
               tesno povezan z vprašanjem, kaj bo vsebina teh pokrajin. Vsekakor pa moramo ob
               ustanovitvi pokrajin imeti jasno tako funkcionalno, finančno, materialno,
               teritorialno, organizacijsko, vključno s kadri, in pravno sliko pokrajine. Izlet v
               neznano bi lahko pomenil prevelik rizik za vse nas. Kljub vsemu v Poslanski skupini
               Socialnih demokratov že od vsega začetka, od ustanovitve, od pričetka lokalne
               samouprave zagovarjamo dvostopenjsko lokalno samoupravo. Torej tudi pokrajine. Dolga
               leta si je v tem parlamentu za pokrajine, za regionalizacijo za decentralizacijo
               proti centralizaciji prizadeval dolgoletni parlamentarec, dr. Ciril Ribičič. In kar
               nekaj argumentov je naštel v enem od svojih prispevkov.</p>
               <p>Naj bi bo dovoljeno uporabiti nekaj njih za podkrepitev tega, da pokrajine dejansko
               potrebujemo. V prvem argumentu raznolikosti Slovenije je zapisal, da je Slovenija
               država pokrajin. Njena značilnost je v raznolikosti njenih posameznih delov, ki se
               nanaša tako na zgodovinska izročila, stopnjo razvitosti, druge značilnosti
               gospodarskega in kulturnega razvoja, jezikovne in druge posebnosti, razčlenjenost
               ozemlja, prebivalstvo itd. Tako raznolika država bi morala biti ne glede na svojo
               majhnost, organizirana tako, da bi lahko prišle do izraza posebnosti pri upravljanju
               njenih pokrajin v skladu z njihovimi specifičnostmi.</p>
               <p>Argument invalidnosti ureditve. Reforma lokalne samouprave izvedena na podlagi nove
               ustavne ureditve, je bila doslej zelo enostranska. Omejila se je na prvo raven
               samoupravnega organiziranja, to je oblikovanja občin in centralizacijo pristojnosti,
               ki so jih nekdaj opravljale velike občine kot komune, zanemarila pa je
               regionalizacijo države. Ta je danes še bolj nujna kot v preteklosti, saj je reforma
               najmanj 3-kratno povečala prepad med majhnimi občinami, ki so izgubile mnoge
               pristojnosti in centralizirano državno upravo. Praznina, ki zeva med občino in
               državo, je tako velika, da lahko govorimo o invalidnosti veljavne organiziranosti.
               Pomemben je tudi razvojni element. Regionalizacija države lahko prispeva k
               enakomernemu regionalnemu razvoju Slovenije. Razlike med centralno in obrobnimi
               pokrajinami so se v zadnjem desetletju samo povečevale. Med drugim tudi zaradi tega,
               ker pokrajine niso bile ustanovljene. Seveda pa je pokrajine mogoče in jih je treba
               organizirati tako, da ne bodo ogrozile položaja in pristojnosti občin, in da bodo
               povečale vpliv občin na opravljanje pokrajine in države kot celote. Občine, razen
               mestnih, danes ne opravljajo skoraj nobene od pomembnejših funkcij, ki bi jih bilo
               smiselno prinašati na pokrajine, ki bodo torej svoje pristojnosti in sredstva morale
               dobiti od države, ne od občin. Garancija, da pokrajine ne bodo ogrozile občin, je v
               doslednem spoštovanju načela subsidiarnosti kot temeljnega načela Evropske listine
               lokalne samouprave, ne le v razmerju med državo in bodočimi pokrajinami, tudi med
               slednjimi in občinami. Torej med pokrajinami in občinami.</p>
               <p>Če uporabim še evropski argument. Ne gre le za to, da uporabimo izkušnje lokalne
               samouprave v Evropi in uveljavimo načela, h katerim nas zavezuje Evropska listina
               lokalne samouprave in usmeritve kongresa lokalnih in regionalnih oblasti Evrope, gre
               tudi za to, da se Slovenija usposobi za uspešnejše in bolj enakopravno sodelovanje z
               regijami sosednjih in drugih evropskih držav ter za črpanje sredstev za pospešitev
               regionalnega razvoja iz strukturnih skladov Evropske unije. Razpoložljivih sredstev
               je precej več, kot pa bodo obsegali stroški racionalno izvedene regionalizacije
               države. To so argumenti, ki jih je v svojem prispevku zapisal dr. Ciril Ribičič, kot
               sem dejal, dolgoletni parlamentarec, ki si je prizadeval za decentralizacijo
               Republike Slovenije.</p>
               <p>Danes nam predvsem niso znani naslednji temeljni odgovori, na katere je potrebno
               odgovoriti pred sočasnim sprejemom celotnega paketa pokrajinskih zakonov, kar je bil
               tudi pogoj Socialnih demokratov v dosedanjih razgovorih med strankami. Dejansko še ni
               jasno, kaj bo z območji posameznih pokrajin, kar pomembno vpliva na njihov položaj in
               sposobnost za opravljanje prenesenih nalog, saj bodo ta območja znana šele po sedanji
               javni razpravi, ki poteka po občinah in v strokovno politični javnosti. Dosedanje
               veliko število pripomb pa kaže na težave pri določitvi območij pokrajin, ki bodo
               zadovoljive vsaj večino občin ob dogovorjenem izhodišču, da se število ne sme
               povečati preko 14. Ni še znano, kaj se bo dejansko preneslo na pokrajine, saj bo to
               odvisno od sprejetega, tako imenovanega tehničnega zakona, ki naj bi to uredil kot
               spremembo skoraj 40-ih zakonov in drugih predpisov. Delovna področja nalog pokrajine
               so opredeljena tako, da pokrajina na številnih področjih prevzema številne naloge
               regionalnega pomena, s področja regionalnega razvoja, okolja in prostora, šolstva in
               športa, zdravja, gospodarstva, prometa, kulture, dela, družine in socialnega varstva,
               kmetijstva in zaščite in reševanja, opredeljene v 13. členu zakona, iz katerih pa ni
               razvidno, kaj dejansko so te naloge in v kakšen obsegu, saj bo to odvisno od
               spremenjene zakonodaje, to je od tako imenovanega tehničnega zakona.</p>
               <p>Zato tudi še ni mogoče predvideti, kakšna sredstva in kadri bodo za to potrebni. Bilo
               bi zelo neresno sprejemati paket pokrajinske zakonodaje brez teh podatkov. Niso
               pripravljene konkretne simulacije potrebnih sredstev za opravljanje nalog
               regionalnega pomena in kadrov, ki se naj bi prenesli z države na pokrajine in so
               potrebni za izvajanje nalog pokrajin. Odpira se vrsta vprašanj, ki se nanašajo na
               opravljanje gospodarskih in negospodarskih javnih služb, in ni jasno, kdaj bodo
               sprejeti predpisi za zagotavljanje z zakonom določenih nalog občin ter lokalnih
               javnih gospodarskih in negospodarskih služb, ki so skupne območjem več občin iz 12.
               člena tega zakona. Čeprav je večinsko sprejet enotirni koncept organizacije pokrajine
               s prenosom razvojne in upravne funkcije na pokrajine, je še veliko odprtih vprašanj o
               dinamiki in načinu prenosa upravnih funkcij. Nismo prepričani, da so načrtovani
               okraji vzporedno s pokrajinami dobra popotnica za pokrajine dvoživke, pa je kljub
               temu v pripravi Zakon o državni upravi, ki uvaja 14 upravnih okrajev in ki se
               vsebinsko ne prekriva s tem zakonom.</p>
               <p>Poleg navedenih osnovnih vprašanj se v javnih razpravah postavljajo še nove dileme,
               na katere bo tudi treba odgovoriti še pred dokončnim sprejetjem paketa pokrajinskih
               zakonov. To so neposredne ali posredne volitve predsednika pokrajine, prenesene
               naloge države, tehnološko-razvojna in gospodarska funkcija pokrajin, vloga Sveta
               občin in tako dalje.</p>
               <p>Poleg Zakona o ustanovitvi pokrajin je Zakon o financiranju pokrajin najpomembnejši
               in najzahtevnejši iz paketa pokrajinske zakonodaje. Menim, da je treba kar na začetku
               odpraviti sleherne dvome o tem, ali držijo pogosto povedane trditve o ustanavljanju
               pokrajin kot o javnofinančno nevtralni operaciji. Nobenega dvoma ni, da bodo nove
               pokrajine povečale javne stroške in če bomo hoteli zagotoviti njihovo uspešnost,
               potem je jasno, da bo za to potrebnega kar nekaj dodatnega denarja. Pričakovati, da
               se bodo za funkcioniranje pokrajin prenesle državne naloge s kadri na pokrajine in da
               ne bo novega zaposlovanja ter dodatnih stroškov z ustanavljanjem pokrajin kot
               prostorov za zagotavljanje drugih potrebnih pogojev za normalno delo, je, milo
               rečeno, zelo naivno. A ni temeljni problem v tem, ali bodo nastali novi in višji
               javnofinančni stroški, ampak v tem, ali bomo z ustanovitvijo pokrajin dosegli nov
               razvojni zagon in predvsem uspeli zagotoviti enakomernejši regionalni in
               policentrični razvoj s koriščenjem lastnih sredstev in sredstev Evropske unije. Če
               bodo pričakovanja o uspešnem delu pokrajin izpolnjena, bodo tudi nekoliko povečani
               javnofinančni stroški pokriti. Glavna težava je v tem, da nas prav v dilemah, ali bo
               to doseženo, še vedno pušča Predlog zakona o financiranju pokrajin.</p>
               <p>Premalo imamo analiz in podatkov, da bi lahko vsaj z neko zadostno verjetnostjo
               zagotovili, da ne bo prišlo do problemov pri delovanju pokrajin in predvsem, da bi
               lahko ugotovili, da se bo udejanjila temeljna razvojna vloga pokrajin. Vsebina zakona
               je od prvih osnutkov doživela precej sprememb v pravo smer, a še vedno smo
               prepričani, da nihče v tej državi ne zna s pričakovano gotovostjo odgovoriti na
               vprašanja o potrebnih sredstvih za delovanje posamezne pokrajine.</p>
               <p>Prvo vprašanje so sredstva za tekoče naloge pokrajin, kot jih zelo okvirno določa
               Zakon o pokrajinah in naj bi zahtevale sredstva v višini preko 910 milijonov evrov.
               Te bi se v skladu s predlogom zakona financirale s prihodki pokrajin, od
               odstopljenega dela davkov in finančne izravnave, saj so prihodki z zakonom določenih
               deležev dohodnine in trošarin namenjeni za financiranje primerne porabe pokrajine, v
               katero so zajete naloge zagotavljanja z zakonom določenih decentraliziranih
               dejavnosti. Zato delež pokrajin, splošnih davkih, določen z ustavo ali zakonom,
               predstavlja lastni vir prihodkov, o čemer že nekaj časa potekajo razprave o tem, ali
               gre v tem primeru dejansko za fiskalno neodvisnost pokrajin. Odgovor na to vprašanje
               bomo vsekakor morali poiskati, preden se odločimo za način financiranja pokrajin, kot
               je zapisan sedaj v tem tekstu, ki ga imamo v obravnavi.</p>
               <p>Tudi za Socialne demokrate je nesporno, da je potrebno na podlagi solidarnosti
               zagotoviti potrebna sredstva za delo vseh pokrajin. A simulacije, ki kažejo, da bo
               potrebna finančna izravnava v veliki večini ustanovljenih pokrajin, nas spominjajo na
               zgodbo o financiranju občin, ki ni dobra. Res so davčni viri izjemno neenakomerno
               razporejeni po državi in je zato težko najti avtonomne davčne vire za večino
               pokrajina, razvojna motivacija tistih, ki od države pričakujejo izravnavo za svoje
               delo, ne glede na rezultate, je zelo vprašljiva.</p>
               <p>Drugo vprašanje pa so sredstva za investicije in razvojne programe, kar naj bi bila
               tudi osnovna razvojna funkcija pokrajin, ki so ocenjene na preko 255 milijonov evrov
               in bi se financirala s prihodki pokrajin od davka na dohodke pravnih oseb. To naj bi
               bil edini avtonomni vir, na katerega lahko pokrajine v svoji razvojni funkciji
               računajo in na kar lahko tudi neposredno vplivajo. Tem sredstvom naj bi se pridružila
               se sredstva EU oziroma državnega proračuna v ocenjeni višini nekaj pod 165 milijonov
               evrov. Skupaj naj bi torej bilo na razpolago nekaj preko 400 milijonov evrov
               razvojnih sredstev, kar sicer ni malo, ampak nihče ne more zagotoviti, da se del teh
               sredstev ne bi porabljal za pokrivanje stroškov tekočih nalog pokrajine, če sredstva
               iz odstopljenih virov ne bi zadostovala. Financiranje prenesenih nalog je ocenjeno na
               nekaj nad 20 milijonov evrov in se v skladu s predlogom zakona financira iz državnega
               proračuna.</p>
               <p>Če izpostavim še nekaj konkretnih pripomb bi predvsem poudaril preveliko vlogo države
               v odločanju pri posameznih vprašanjih financiranja razvoja pokrajin. Tako Vlada
               sprejema vrsto predpisov in odločitev brez sodelovanja pokrajin in neodvisno od
               njihovo volje, kar je zelo sporno z vidika samostojnosti in avtonomnosti pokrajin.
               Tako država oziroma Vlada oziroma ministrstva zelo pomembno odločajo o investicijah.
               Pokrajinam se zagotavljajo dodatna sredstva državnega proračuna za sofinanciranje
               posamezne naloge ali programa in investicij, v 17. členu Zakona o financiranju
               pokrajin, v državnem proračunu se pokrajinam zagotavljajo dodatna sredstva za
               sofinanciranje investicij za izvajanje ukrepov skladnega regionalnega razvoja, ki so
               uvrščene v načrte razvojnih programov pokrajinskih proračunov, v 19. členu, v
               državnem proračunu se pokrajinam zagotavljajo dodatna sredstva za sofinanciranje
               investicij za izvajanje ukrepov skladnega regionalnega razvoja, ki so uvrščene v
               načrte razvojnih programov pokrajinskih proračunov, 20. člen tega zakona o
               financiranju pokrajin sredstva za sofinanciranje investicij se pokrajinam dodelijo v
               skladu s programi sofinanciranja investicij in merili, ki jih določijo ministri,
               poudarjam, in merili, ki jih določijo ministri pristojni za posamezna področja, 21.
               člen tega zakona. O primerni porabi Vlada z uredbo podrobneje določi, kateri odhodki
               se upoštevajo pri ugotovitvi primernega obsega sredstev za financiranje nalog
               pokrajin ter metodologijo za izračun primernega obsega odhodkov po posameznih
               področjih nalog in izračun povprečnine v 12. členu.</p>
               <p>Te določbe bo potrebno temeljito proučiti in pogledati, kaj bi dejansko v praksi
               pomenile, saj je predviden nivo sofinanciranja pri investicijah do 100%. Prevelika
               vloga države pri teh odločitvah lahko zelo spremeni dejansko finančno neodvisnost
               pokrajin in pomembno spremeni primerjave med pokrajinami, ki izhajajo iz sprejete
               zakonodaje. Prav tako je zelo sporno, da se pomembni elementi financiranja pokrajin
               sprejemajo letno, kar preprečuje dolgoročno gotovost pokrajin glede virov
               financiranja in s tem omejuje razvojne načrte pokrajin. Enačba za izračun primerne
               porabe iz 14. člena bi po naši oceni morala upoštevati tudi elemente dnevnih
               migracij, ki bi jih opredelili glede na dnevne delovne migracije med posameznimi
               pokrajinami. To je še posebej pomembno, ker je v indeksu razvitosti pokrajine, ki
               pomembno vpliva na izračun primerne porabe, tudi število delovnih mest na število
               aktivnega prebivalstva pokrajine, čeprav delavna mesta v posamični pokrajini ne
               zasedajo vedno prebivalci te pokrajine. In zato ta podatek tudi ne bistveno vpliva na
               nivo brezposelnosti in na boljši razvojni položaj pokrajine. Formulacija 15. člena,
               ki predvideva, da če so prihodki pokrajine višji od izračuna primerne porabe za več
               kot 15%, se ta presežek zmanjša za polovico, za 50%, menimo, da to za pokrajine, ki
               izstopajo iz povprečja, ni stimulativno. Potrebno je razmisliti, da se finančna
               izravnava financira iz drugih virov.</p>
               <p>Kdor je prisluhnil predstavitvi stališča Poslanske skupine Socialnih demokratov, je
               lahko zaključil, da je veliko vprašanj in dilem ostalo brez odgovora in da bo
               potrebno na celotnem paketu še veliko vsebinskih posegov. Upam, da boste
               predlagatelji zakonov, ki tudi nosite breme odgovornosti za nadaljnji razvoj lokalne
               samouprave, uspešni pri uveljavljanju dosedanje pripravljenosti večine poslanskih
               skupin, da v tem mandatu končamo projekt ustanavljanja pokrajin, toda ne za vsako
               ceno in ne pokrajin, ki bodo namenjene same sebi in bodo pomenile zgolj dodaten
               strošek. Hvala lepa.</p>
            </sp>
            <sp who="SDZ4:CukjatiFrance">

               <speaker>PREDSEDNIK FRANCE CUKJATI:</speaker>

               <p>Hvala. Gospod Milan Petek bo predstavil stališče Poslanske skupine Liberalne
               demokracije Slovenije. Prosim.</p>
            </sp>
            <sp who="SDZ4:PetekMilan">

               <speaker>MILAN PETEK:</speaker>

               <p>Hvala, predsednik. Minister z ekipo in kolegice, kolegi! Gospod Kontič je začel svoj
               nastop z dobrimi željami in popotnico temu paketu zakonodaje na dan 13. v petek, jaz
               dodajam še enega Petka, ker me je pa pooblastil gospod Miro Petek tudi da še njega
               priključim k tem dobrim popotnicam, ker ga kasneje ne bo.</p>
               <p>V zadnjih desetih letih je v Sloveniji bolj ali manj intenzivno razmišljanje in
               ukvarjanje z ustanavljanjem pokrajin. Mislim, da gre temu parlamentu zasluga, da je
               od besed prešlo tudi k dejanjem. Ta parlament je namreč omogočil spremembo ustave in
               s tem omogočil tudi dejanski pričetek ustanavljanja. Upam, da govorimo o dejanskem
               pričetku ustanavljanja, ne samo o obravnavi zakonov. Gre za napredek, ki je v teh
               treh letih očiten. Nekateri, ki se spomnimo začetka delovanja tega parlamenta in
               koalicijske pogodbe, pa tudi <q>"hearinga"</q> sedanjega, takrat še kandidata za ministra,
               gospoda Žagarja, se spomnimo, kako so nekateri govorili, da je potrebno ali pa možno
               ustanavljati v Sloveniji pokrajine od spodaj navzgor, torej z neko lastno voljo
               prebivalcev in politike lokalnih okolij. Pokazalo se je, da to ne gre brez spremembe
               ustave. Danes pa je pred nami dejstvo, da so ti pogoji izpolnjeni.</p>
               <p>Veseli nas tudi spoznanje in zavedanje večine vseh nas, da je obstoj pokrajin
               pravzaprav pogoj za razvojno obvladljivost slovenske države, in spoznanje, da
               kakovostnega razvoja ni mogoče usmerjati samo z enega mesta. Čas in obdobje
               tranzicije in pa morebitne potrebe, da se to dela iz centra, iz Ljubljane, je mimo in
               verjamem, da obstajajo realne možnosti, da se ta stvar porazdeli oziroma
               decentralizira. Jasno je torej tudi postalo, da pretirana centralizirana ali pa
               preozka lokalna politična iniciativa ne vodita k usklajenemu razvoju in ustvarjata
               mnoge negativne posledice na mnogih področjih.</p>
               <p>Kot popotnica za aktivnosti pri ustanavljanju oziroma sprejemanju te zakonodaje nam
               morajo biti tudi izkušnje iz ustanavljanja občin. Zgodba, ki se je začela leta 1995 v
               zvezi z občinami, nam mora biti tudi vodilo, da ne delamo in da ne bomo delali
               podobnih napak. Nekateri bodo sicer rekli, da to niso bile napake, vendar mislim, da
               generalno gledano lahko rečemo, da je bilo več napak kot pa pravilnih odločitev pri
               načinu ustanavljanja takratnih občin in razvoju občin.</p>
               <p>Poslanska skupina LDS priznava gospodu Žagarju, da je ubral pravilen način
               komunikacije s poslanskimi skupinami v parlamentu. Bil je aktiven in tej aktivnosti
               smo sledili tudi mi, saj smo mnogokrat sodelovali in sedeli na skupnih usklajevanjih,
               presojah dokumentov, ki so zoreli, rasli, in verjamem, da je pred nami le mnogo bolj
               usklajena podlaga za odločanje, kot je pri marsikaterem zakonu, ki ga v parlamentu
               sprejemamo. In tu moram še enkrat reči, da je praksa, ki je, dobrodošla in jo
               pozdravljamo.</p>
               <p>Naše mnenje je sicer, da je Urad Vlade oziroma Vlada sama na čelu z ministrom pa
               naredila morebiti premalo, da bi v teh aktivnostih sodelovala širša javnost, da bi
               sodelovalo tudi kar precej slovenskih strokovnjakov, ki so bili po naši presoji
               eliminirani iz te aktivne vloge sodelovanja, in da se je ta razprava oziroma pisanje
               bolj zaprlo v okvir Urada Vlade Republike Slovenije ali pa samega parlamenta. In
               tukaj se po mojem odraža tudi šibkost nekaterih določil tega zakona, ki bi verjetno z
               razpravo in polemikami znotraj stroke in strokovnjakov v Sloveniji je nesporno v tem
               času bilo ustvarjenih kar precej, v povezavi z mednarodnimi, mislimo, da bi bile
               pomanjkljivosti te zakonodaje lahko odpravljene in boljše. Kot rečeno, Vlada je v
               začetku tega postopka najprej razmišljala in tudi predložila en koncept zakonov,
               takrat štirih zakonov, parlamentarnim skupinam. Kasneje je prišlo do spremembe in smo
               se srečali samo s tremi zakoni in ta četrti ponovno buri duhove. Ta četrti je tudi
               pri LDS razlog, da dvomimo, ali je primeren in pravi čas za obravnavo in sprejemanje
               te zakonodaje. S pravnega, vsebinskega vidika mi v Liberalni demokraciji v Zakonu o
               pokrajinah in v Zakonu o volitvah ne vidimo velikih zadržkov, niso zelo sporne, razen
               posameznih detajlov, ki jih bomo kasneje našteli. Usklajene so tudi z drugimi
               poslanskimi skupinami, torej te vsebine in ti vidiki.</p>
               <p>Nekaj več vprašanj obstaja pri zakonu, ki govori o financiranju pokrajin. Spomnite
               se, da je na začetku te seje poslanski klub LDS predlagal umik zakona o volitvah v
               pokrajinah, zakona o pokrajinah in zakona o financiranju pokrajin, ker se je v tej
               razpravi pokazalo, da ti zakoni niso primerni za nadaljnjo obravnavo ravno zaradi
               tega, ker se pojavljajo dileme, vezane na ta četrti zakon, zakon o ustanovitvi
               pokrajin. Če želimo dejansko in v celoti oceniti finančne in druge posledice paketa
               pokrajinske zakonodaje, je nujno, tako smo smatrali, da v Državnem zboru omenjene tri
               predloge zakona obravnavamo skupaj s četrtim, zakonom o ustanovitvi pokrajin, ki bi
               naj opredelil število in velikost pokrajin, teritorialno velikost, število
               prebivalcev. Šele takrat bi lažje presojali, ali so naloge, pristojnosti pokrajin,
               tako kot so zapisane v dosedanji zakonodaji, ustrezne, saj menimo, da je ravno zaradi
               teh podatkov o številu, velikosti, tudi o sedežih, vprašljivo, ali je lahko poenotiti
               tako zakonodajo danes z ozirom na razvoj dogodkov. V Liberalni demokraciji Slovenije
               smo bili takrat prepričani, in še vedno smo, da bi s tem, ko bi z obravnavo teh treh
               zakonov počakali do sprejetja četrtega oziroma sprejetja četrtega pokrajinskega
               zakona, prispevali k večji usklajenosti pokrajinske zakonodaje in s tem predvideli in
               preprečili precej težav, s katerimi bi se in verjamemo, da se bomo v prihodnosti
               zagotovo srečevali.</p>
               <p>Še posebej zato, ker smo že od začetka, ob razdelitvi Republike Slovenije na
               pokrajine priča vse prej, kot enotnim stališčem tako širše javnosti kot tudi županov,
               in ne nazadnje političnih strank, tako koalicijskih kot opozicijskih. Še sedaj smo
               prepričani, da bi z umikom teh treh točk in nadaljevanjem, ko bi dobili četrtega,
               dosegli lažje soglasje pri ureditvi celotne pokrajinske zakonodaje.</p>
               <p>Kar se tiče števila, čeprav danes še nimamo tega zakona, verjamemo, da bo težko
               poenotiti poglede in verjamemo in menimo in se pridružujemo tistim, ki mislimo ali pa
               mislite, da bo verjetno res tudi kakšen del političnega odločanja potreben, vendar
               menimo, da bi ob političnem odločanju moralo biti seveda več teže na strokovnih
               argumentih, politično bi morala biti samo še tista pikica, ki bi olajšala morebiti
               kakšno dilemo. Pokrajine namreč morajo slediti razvojnim, demografskim in drugim
               skupnim imenovalcem, predstavljati morajo zaokroženo in smiselno družbeno,
               teritorialno enoto. V strokovni javnosti so se v tem obdobju pojavljali predlogi od
               3, 6, 8, 12, 14, pa tudi več pokrajin. Zaradi tega menimo, da dokler ti glavni
               elementi tega zakona niso znani, bo težko doseči zdaj v tej fazi soglasje tudi o
               vsebini nekaterih teh zakonov. Glede na dejstvo, da je predlagatelj pripravil delovni
               osnutek, takrat smo ga videli, predloga zakona o ustanovitvi pokrajin, ki določa, da
               se ustanovi 14 pokrajin, pa menim, da bi takšen predlog spodbudil težnje po nadaljnji
               pretirani razvojno neustrezni členitvi države, kar se je že začelo videti tudi v
               razpravah, ki tečejo v lokalnih okoljih in še to, da ta razprava o lokalnih okoljih
               ni zaključena, je eden izmed elementov, da bi bilo po naši presoji potrebno počakati
               na jesenski čas. V nasprotnem bomo imeli ob tem, da imamo sedaj že 14 pokrajin še 15.
               Ljubljansko, pa očitno Prleško, pa Dolenjsko, pa Zgornjegorenjsko, Severno in
               Južnoljubljansko, torej kje je ta meja in kje je ta konec te razprave, se danes ne
               vidi. Nihče si namreč teh številk 6 in 8 ni izmislil, te so nastale ob upoštevanju
               kriterijev, ki so bili v stroki jasni. In zaradi tega opozarjamo, da so bili danes,
               ko izgleda, ti kriteriji preveč pozabljeni in da se bolj gradi na političnem
               konsenzu. Tudi kongres lokalnih in regionalnih oblasti Sveta Evrope je Slovenijo
               pozval, da je treba nove meje, meje novih regij opredeliti v zakonu, ki bo upošteval
               sedanje razdelitve - kot so statistične regije, torej že tukaj imamo eno sodišče, ki
               bi nam lahko bilo vodilo pri formiranju te pokrajinske zakonodaje. V Liberalni
               demokraciji menimo, da število prebivalcev v posamezni pokrajini ne bi smelo biti
               manjše od 100 tisoč. Takšni so bili tudi strokovni argumenti, ki so jih v glavnem
               zagovarjali tisti, ki so po strokovnih kriterijih pripravljali predlog; v tem
               predlogu zakona s 14-imi pokrajinami je seveda ta kriterij bistveno podcenjen in to
               je dilema, ki jo bomo čutili v nadaljevanju, v jeseni.</p>
               <p>Med Zakonom o pokrajinah, ki govori o pristojnostih in nalogah v Liberalni
               demokraciji pravzaprav v tem trenutku ne vidimo velikih dilem. Čakamo, kot verjetno
               vsi drugi in pričakujemo, da bo seveda sprememba teh 40-ih zakonov dala natančen opis
               nalog, ki jih bodo dejansko pokrajine opravljale. Dokler tega ni, je seveda težko
               ugotoviti ali so nekatere pokrajine sposobne opravljati te naloge ali ne in to je
               ponovno en izmed razlogov, da dvomimo ali je pametno to zakonodajo sprejemati brez
               četrtega zakona. To lahko ilustriram tudi z recimo nekimi paralelami, ko govorim o
               okolju iz katerega prihajam, ni recimo Maribor torej ta Mariborska pokrajina, ki naj
               bi imela 270 tisoč prebivalcev, za nikogar sporna po velikosti vsaj ne, vendar lahko
               že zdaj povem pred vsemi vami, da imamo tudi v Mariboru kadrovske zagate, ko iščemo
               ljudi za upravo. V upravi pravzaprav ljudje nočejo več delati, nočejo delati ker ni
               stimulacije za dobro delo in če kdo misli in podcenjuje to vprašanje kadrovske
               zmožnosti takšnih manjših pokrajin, ki pa imajo 46 tisoč prebivalcev, 37, 57 tisoč
               prebivalcev, 68 tisoč prebivalcev, mislim, da to vprašanje podcenjuje. In dokler ne
               vemo, kaj se bo natančno prenašalo, kakšne naloge se bodo natančno prenesle na
               pokrajine, je seveda to eno izmed vprašanj o katerem je treba resno razmisliti,
               čeprav bi kdo rekel, da se bodo vračali ljudje iz Ljubljane in delali na svojih
               področjih. V Liberalni demokraciji menimo, da bo težko z dekretom ljudi
               prerazporejati na svoja lokalna oziroma domača okolja in da bo seveda potrebno
               upoštevati njihovo voljo. Če te volja ne bo, bo seveda nastal manjko kadrov. Ravno
               tako se nam pri teh pristojnostih oziroma nalogah pojavlja vprašanje, ali bodo manjše
               pokrajine sposobne opravljati nekatere zelo, zelo pomembne naloge na področjih, kot
               so recimo: kultura, zdravstvo, visoko šolstvo, tudi nekatere športne zahtevnejše
               aktivnosti. Menimo, da je to mnogo lažje delati kvalitetno seveda, te aktivnosti
               opravljati in voditi in usmerjati v večji pokrajini v kateri seveda je potenciala
               mnogo več in v katerih je lahko kvaliteta take dejavnosti bistvo boljša in zaradi
               tega so to ene izmed dilem, ki se bodo tukaj pojavljale.</p>
               <p>Jasno je, da je druga ali pa zelo pomembna dilema, ali ne bo decentralizacija nalog
               države na pokrajinski nivo na tak način, kot je predvideno, torej v tem trenutku 14,
               verjetno še kaj več, pokrajinami, da nas bo prinesla podražitev oziroma povečanje
               sredstev iz javnih financ za delo države in pa pokrajin.</p>
               <p>Nikjer pravzaprav ni zaenkrat zelo jasne simulacije, koliko kadrov, takšne kot so
               sedaj predlagane, bi te pokrajine potrebovale. Ali je resnično možno iz državne
               uprave črpati kadre, ki jih bomo pravzaprav oziroma, ki bi jih naj zaposlovali v
               posameznih pokrajinah in ali ne bo pomenil že samo ta kadrovski vidik novih
               zaposlitev, novih stroškov in novega povečevanja, torej, obsega javnih financ. In,
               ker tudi niso narejene nikakršne simulacije finančnih sredstev, posebej ne pri
               posameznih vrstah virov in pa po skupnih sredstvih za posamezne pokrajine, enostavno
               ne vemo, ali se nam ne bo zgodilo, da bo ta transformacija prinesla podražitve
               oziroma večjo porabo javnih financ. To so bojazni, na katere danes pravzaprav še
               vedno nimamo odgovora in upam, da bomo ta odgovor dobili v jesenskim obdobju.</p>
               <p>Če se dotaknemo še vprašanja enotirnosti. V LDS-u ne oporekamo in smo pristaši in ves
               čas menimo, da je enotirnost v izvajanju nalog na pokrajinskem nivoju primerna, ker
               je pa dilema še vedno odprta, po kakšnem tempu, menimo, da je to potrebno narediti
               čim hitreje, zaradi tega, ker dolgo prerazporejanje in prenašanje nalog ne prinaša
               efektov, zamegli sposobnost aktivnega ali pa zamegli tisto aktivno pripravljenost v
               začetnem obdobju in se nam zdi, da bo takšno postopno prenašanje nalog državne uprave
               na pokrajinski nivo lahko kontra produktivno.</p>
               <p>Še enkrat opozarjam, da če govorimo o kasneje in če opozarjamo v teh zakonih torej na
               kasneje oblikovan Zakon o pokrajinah oziroma ustanovitvah pokrajin, da ne smemo
               narediti napake, da bomo dopuščali, da ne bi v zakon sprejeli kriterija, ki govori o
               številu prebivalcev, ki je pogoj za ustanovitev pokrajine. Če bomo dopustili, da je
               število takšno kot je sedaj, da je torej najmanjša pokrajina 46 tisoč prebivalcev
               bomo, prepričani smo, v nadaljevanju imeli poizkus marsikaterega okolja po drobljenje
               te pokrajinske organiziranosti in zaradi tega ponovno apeliramo na vse poslance,
               apeliramo seveda na ministra, da še enkrat presodi in še enkrat premisli, ali je
               takšen predlog kot ga poznamo sedaj, o številu prebivalcev z tako majhnimi
               številkami, ki so za enkrat znane, primeren ali ne bi resnično iskali rešitev v
               zmanjšanju števila, ki je po naši presoji najboljše - torej 8 pokrajin, ki bi
               prinesle verjetno spodnjo mejo nekje 100, 120 tisoč prebivalcev. Tisti kriterij, ki
               bi moral biti vgrajen v zakon ali v zakone in bi onemogočal ustanavljanje pokrajin
               tudi kasneje. S tem bi na neki način sanirali tista pričakovanja ali tiste zahteve,
               ki jih je imela SNS, ko je želela, da se pokrajine pravzaprav določijo že v ustavi.
               Torej, težko je to narediti v ustavi, verjamemo pa, da je to možno narediti v
               zakonih. Za razliko od Socialnih demokratov, v Liberalni demokraciji Slovenije ne
               dvomimo, da je v Zakonu o volitvah v pokrajinah najustreznejša posredna volitev
               predsednika pokrajine. Pri nas menimo, da se nam je pravzaprav pokazala slabost
               direktne, torej neposredne izvolitve županov v nekaterih večjih okoljih. Ne negiram
               tega, da se v manjših okoljih primerno tudi izvoliti župane po neposrednem principu,
               vendar, v večjih okoljih se je pokazalo, da je to slabost. In po naši presoji bi bila
               tudi slabost, če bi vgradili neposredne volitve pokrajin, predsednika pokrajin v to
               zakonodajo. Zaradi tega menimo, da je ta del zakona, ki govori o volitvah v
               pokrajine, dober.</p>
               <p>Če preidem še na tisti del zakona, ki je verjetno pri marsikom in večini nekoliko
               sporen, to je Zakon o financiranju pokrajin. Bi začel pravzaprav s tem, da verjamem,
               da je minister Žagar skušal poiskati vse možnosti, da najde način, kako bi prepričal
               ministra za finance oziroma Vlado, da ustvarimo možnost, da dobi od pokrajine
               resnično nek samostojen ali pa neke samostojne vire za oblikovanje svojih proračunov.
               Očitno mu to ni uspelo. Verjamemo, da je to težko in vemo, da je to težko, vendar smo
               pravzaprav s tem prišli do ugotovitve, ki je dejstvo, da pravzaprav ne ravnamo v
               skladu z evropsko listino o lokalni samoupravi, ki pa zahteva, da mora lokalna
               skupnost imeti vsaj en samostojen vir. Mi takšnega samostojnega vira v tej zakonodaji
               nimamo. Če bo kdo skušal dokazovati, da je to davek od dohodka pravnih oseb, morda,
               vendar smo prepričani, da to ni samostojen vir, ampak je bolj nekako vir, ki je res
               vezan teritorialno na to področje, vendar je še vedno bolj odstopljen kot pa
               samostojen. Vsaka raven oblasti bi, po naši presoji, morala imeti svojo lastno
               premoženje, svoje lastne finančne vire in svoj proračun. Tukaj je ta dilema še vedno
               odprta. Načelo samofinanciranja, je eno izmed temeljnih načel financiranja tako občin
               kot pokrajin, ki mu morajo slediti tudi zakoni, znani na podlagi ustave. Bistveni del
               finančnih virov lokalne skupnosti pa mora izvirati iz lokalnih davkov in drugih
               davščin, to so v tem primeru pokrajinski davki. Mi takšnih davkov v tej zakonodaji
               nimamo in zato odstopljenih virov, ki so dejansko tako dohodnina kot davek od dohodka
               pravnih oseb, ne moremo šteti med lastne vire. Vlada bi lahko pogledala tudi
               primerjavo in skušala najti vzorec, recimo iz Nemčije, in zagotovila ta davek, recimo
               na motorna vozila, pa vse premoženjske davke. Poslanski klub LDS meni, da so možni
               tudi lastni viri, na primer, iz naslova trošarin in okoljskih davkov, tudi teh v tej
               zakonodaji ni. Možnost je, da se namesto davka od dohodka pravnih oseb uvede tudi
               davek na motorna vozila na podlagi osnove CO2, ki bi nadomestil obstoječi davek na
               motorna vozila. Torej, to so možnosti, ki jih bomo, če bo potrebno, če Vlada ne bo
               našla ali pa ministrstvo oziroma urad ne bo našel svojih rešitev, predlagali v drugi
               obravnavi te zakonodaje oziroma tega davka.</p>
               <p>Po tem zakonu bo glavni vir ali pa eden izmed pomembnih virov davek od dohodka
               pravnih oseb, ki se dejansko deli med državo in pokrajino. Ta davek bi po naših
               izračunih oziroma tako kot smo ga brali, predstavljal zgolj 17% prihodkov glede na
               predvidena sredstva za delovanje pokrajin. Predsednika Vlade smo večkrat slišali
               izjavljati, kako meni, da bodo pokrajine za svoje delovanje potrebovale in da bo tudi
               zagotovljeno približno 5% bruto družbenega proizvoda. Naš izračun kaže, da so to le
               4%, in torej iščemo ta 1% in upamo, da bomo dobili odgovor, kje se bo zgodil, kako in
               kje ga namerava Vlada zagotoviti, da bo lahko to obljubo ali pa te izjave prvega
               ministra, gospoda Janše, tudi realizirala. Pri tem opozarjamo tudi, da se ta davek,
               torej davek iz dohodka pravnih oseb, z davčno reformo znižuje v naslednjih letih.
               Sedaj se plačuje po stopnji 25, kasneje, v letu 2007 23, v letu 2008 se bo plačeval
               po stopnji 22% in v letu 2009 21%, v letu 2010 pa 20%. S tem se bodo tudi zmanjševali
               davčni prihodki v bruto družbenem proizvodu in v nominalnem znesku, ki ga bo država
               odstopala za financiranje pokrajin. Torej, ta scenarij ne kaže na to, da bi se naj
               stanje oziroma financiranje pokrajin izboljševalo, seveda ta izračun kaže, da se bo
               poslabšalo.</p>
               <p>Vlada v 4. členu Zakona o financiranju pokrajin določa lasten vir financiranja
               pokrajin iz naslova davkov od dohodkov pravnih oseb, vendar pa so tiste rešitve v
               členu, ki določajo, da pokrajini za posamezno proračunsko leto pripadajo prihodki od
               25% davka od dohodkov pravnih oseb, vendar na prebivalca pokrajine, ne več kot 150%
               <stage xml:id="Redna-30-2007-07-13.stage6">/?/</stage> povprečnega 25% deleža prihodka od davkov od dohodka pravnih oseb na prebivalca v
               državi in ne manj kot v povprečju 25% delež prihodka od davka od dohodkov pravnih
               oseb na prebivalca v državi, po naši presoji sporni, ustvarjajo neke vrste
               uravnilovko, ustvarjajo neke vrste potuho za tiste, ki ne iščejo in ne bodo iskali
               drugih virov.</p>
               <p>Če pogledamo celotno pokrajinsko zakonodajo, opazimo, da manjka celotna analiza
               stroškov delovanja pokrajin. V predlogu zakona namreč manjkajo analize, ki bi
               določale, kolikšni so minimalni stroški in kakšno je minimalno število zaposlenih, ki
               bo omogočalo normalno funkcioniranje pokrajin. S tem se bo v letu 2009, ko bi naj
               pokrajine začele delovati, pojavil velik problem planiranja dela pokrajin, ker se bo
               pokrajina morala pravzaprav sproti odločati o nalogah, ne na osnovi plana, ki bi bil
               jasen, zaradi tega, ker bi bili viri natančno opredeljeni. In kaj mislim, da mora
               minister posvetiti pozornost temu, da zagotovi, za začetek delovanja stabilnost teh
               virov, da se ve koliko teh virov bo in da se ve kakšne naloge so to, kaj se bo
               opravljalo in koliko ljudi bo za to potrebnih. In tu je po naši presoji potrebna ta
               analiza, ki bi jo morali videti v nadaljevanju razprave.</p>
               <p>Država dela, po naši presoji, v Zakonu o pokrajinah, v bistvu, finančno izravnavo,
               saj naloge, ki jih je do sedaj opravljala država in ki se torej prenašajo na
               regionalni nivo, saj zagotavlja financiranje teh nalog iz tako imenovanega izračuna
               primerne porabe. Ne vemo kaj se bo zgodilo, ali bo ta izračun primerne porabe
               povzročal konflikt z vrednostmi, ki jih do sedaj dobivajo te inštitucije ali pa
               občine za delovanje teh nalog, saj jih financira država v kombinaciji z lokalnim
               okoljem in ker je izračun primerne porabe narejen po kriterijih prebivalstva,
               starosti, teritorija, socialne ogroženosti in tako dalje, ne vemo ali ne bo ta
               kriterij oziroma ta izračun primerne porabe povzročil težave pri izvajanju teh
               nalog.</p>
               <p>Ravno tako menimo, da tako oblikovano financiranje pokrajin ne omogoča spodbujanje
               notranje razvojne konkurence in tekmovanja za razvojni potencial na evropskem trgu.
               Prav tako zakon ne omogoča davčne konkurence med pokrajinami, ker pokrajine nimajo
               samostojnih davčnih virov, ki bi lahko spodbujale na primer povečevanje preseljevanja
               iz ene pokrajine v drugo. Zakon pa tudi ne omogoča, da bi z davčno politiko pokrajine
               spodbujale, recimo <q>"green field"</q> investicije, ustvarjale nova delovna mesta ter
               povečala davčni priliv pokrajinam.</p>
               <p>Model po katerem bodo pokrajine poleg finančne izravnave iz državne blagajne
               upravičene še do 25% prihodkov od davka pravnih oseb, pobranih v pokrajini od 20%
               dohodnine pobrane v pokrajine, 20% trošarine od alkoholnih pijač, 5% trošarin od
               energentov in tobačnih izdelkov, je model financiranja, ki, po naši presoji, ne
               omogoča popolne finančne ali pa vsaj pretežne finančne neodvisnosti pokrajin in
               ločenosti od države. Predlagani sistem je po naši presojo tudi uravnilovka, saj je s
               finančno ali s pretirano finančno izravnavo omogoča finančno šibkejšim pokrajinam
               potuho, da se ne angažirajo, temveč se prisesajo na državne seske, kar krepi
               dominantni položaj države, ki na ta način odloča o vsem.</p>
               <p>Predlog o financiranju pokrajin omogoča, da se 100% sofinanciranje investicije v
               pokrajinah omogoči tudi s strani države, pri čemer ne določa dovolj jasnih meril in
               kriterijev, da bi bila ta sredstva občinam podeljena na transparenten način. Vlada si
               jemlje prevelike pristojnosti, saj bo o višini sofinanciranja odločal vsak minister
               za svoj resor. Takšna rešitev ne omogoča prave avtonomije pokrajin, investicije so po
               naši presoji namreč naložbe v povečanju in ohranjanju premoženja pokrajin v obliki
               sodišč, objektov, opreme in naprav ter drugega opredmetenega in ne opredmetenega
               premoženja vključno z naložbami v združevanje in usposabljanje razvoja novih
               tehnologij, izboljšanja kakovosti življenja ter drugimi naložbami, ki bodo prinesle
               koristi v prihodnosti in ne verjamemo, da pozna minister te interese, te potrebe, te
               želje bolje kot lokalno okolje, torej pokrajine, ki so zaradi tega tukaj preveč
               odvisne od ministrske dobre volje. Enaka ali pa podobna dilema velja za zadolževanje,
               saj predlog zakona brez točno določenih meril določa, da se lahko pokrajina v
               soglasju s finančnim ministrom zadolži v večjem obsegu kot to določa. Po našem mnenju
               bi morali biti kriteriji za odobritev soglasja povsem dokončno uzakonjeni ali pa te
               diskrecijske pravice ministru ne bi smeli podeliti. Takšna ureditev namreč pomeni
               urejevanje možnosti političnega klientelizma in preferiranja na podlagi strankarske
               pripadnosti. Zaradi, po našem mnenju, tako oblikovanega financiranja pokrajin, se
               lahko v letu 2000<stage xml:id="Redna-30-2007-07-13.stage7">(?)</stage> zgodi, da bo država zgubljala nadzor nad javnimi financami, ker
               se bodo zaradi virov objektivno in verjamemo v tem trenutku, zadolževati, ker bodo
               popolnoma odvisne od virov financiranja, ki jih odstopi država in nastane lahko
               situacija, ko se bomo znašli v kršitvi pakta stabilnosti in rasti ter bo morala
               evropska komisija ukrepati po Sloveniji zaradi preseženega javnofinančnega
               primanjkljaja, da ne bom koga prestrašil ali pa mislil, da pretiravamo. Dejstvo je,
               da te možnosti obstajajo, če bi prišlo do velikih apetitov nekaterih pokrajin, ki
               bodo hotele v začetku pokazati vso svojo upravičenost za ustanovitev in bodo nekateri
               lokalni politiki pravzaprav s svojo eminenco pristopili k delu v pokrajinah. In to bo
               težko brzdati na ta načini in tukaj so te nevarnosti iz širšega makroekonomskega
               oziroma fiskalnega vidika.</p>
               <p>Mi v Liberalni demokraciji, kot sem prej povedal, se zavedamo, da je v trenutni
               situaciji v Sloveniji pri razporeditvi oziroma davkih in davčni zakonodaji, ki velja,
               težko najti vire, ki bi bili resnično originalni. Opozarjamo pa, da je možno
               razmišljati in predlagamo, da se o tem razmišlja in da se pogleda tudi kakšna
               študija, recimo študija Prihodki nižje ravni države, Ekonomskega inštituta Pravne
               fakultete v kateri sta, gospod dr. Velimir Bole in Žiga Jere, predlagala tudi dva
               vira, ki bi in ki bosta po naši presoji lahko uporabljena kot lastna vira. In sicer
               je prvi registracijska taksa, ki bi bila na ta način dodeljena regionalni ravni,
               čeprav bo nekdo rekel, da je registracija možna po celi Sloveniji, je pa seveda za
               sedež tako registriranega avtomobila oziroma lastnika jasen o v katerem okolju sta.
               Drugi davek, drugi vir bi lahko bil davek na nepremičnine, ki bo in postaja dejstvo
               in ta bi po naši presoji moral biti tudi lokalni davek, saj je vezan na pozicijo te
               nepremičnine, na lego nepremičnine v okolju, torej v pokrajini o kateri danes
               govorimo.</p>
               <p>Vse to in še kaj več bo verjetno v razpravi. Tudi naše pripombe bodo upam, dovolj
               dobra podlaga, da bo minister presodil, kako še spreminjati ali dopolniti to
               zakonodajo, predvsem pa to, kar smo predlagali, da se na mizo da četrti zakon, Zakon
               o ustanovitvi pokrajin, ki je pravzaprav temelj za sprejemanje celotnega paketa
               zakonodaje. Zaradi tega v Liberalni demokraciji predlagamo, ne da ta zakon dobimo v
               drugi obravnavi, ampak predlagamo, da torej opravimo to razpravo danes, tako, kot je
               bila zamišljena, sejo prekinemo in sejo nadaljujemo takrat, ko bo četrti zakon tudi
               dan v obravnavo in ga obravnavamo in nadaljujemo tudi že v prvi obravnavi, torej v
               jeseni. Mislim, da je to najrealnejše, najbolje in kasneje ko bomo torej to skupno
               zakonodajo s pripombami vseh občin, vseh lokalnih okolij in drugih akterjev lahko
               obravnavali, celoviteje, bolje. Zaradi tega moram reči, da se ne pridružujemo tistim,
               ki mislijo, da bi bilo treba to zakonodajo sprejeti že danes, s popotnico, da je
               primerna za nadaljnjo obravnavo, ampak predlagamo prekinitev in nadaljevanje z
               dopolnjenim četrtim zakonom. Hvala lepa za poslušanje.</p>
            </sp>
            <sp who="SDZ4:CukjatiFrance">

               <speaker>PREDSEDNIK FRANCE CUKJATI:</speaker>

               <p>Hvala. Gospod Martin Mikolič bo predstavil stališče Poslanske skupine Nove Slovenije.
               Prosim.</p>
            </sp>
            <sp who="SDZ4:MikoličMartin">

               <speaker>MARTIN MIKOLIČ:</speaker>

               <p>Lep dober dan. Spoštovani predsednik, spoštovani minister s sodelavci, kolegice,
               kolegi in vsi tisti, ki nas spremljate prek televizijskih zaslonov.</p>
               <p>Tudi v Novi Sloveniji smo o pokrajinah veliko razpravljali in se udeležili kar nekaj
               okroglih miz na to temo. Ugotavljamo, da so mnenja, podobno kot ves čas samostojne
               Slovenija, deljena. Tako v tem ali so pokrajine potrebne ali ne kot tudi o njihovih
               nalogah, financiranju, najbolj pa o mejnih območjih in sedežih. V poslanski skupini
               smo oblikovali stališče o ustanavljanju pokrajin v Sloveniji, ki se odraža v osmih
               točkah in ta stališča bom tudi predstavil.</p>
               <p>Prvič. Soglašamo, da je ustanavljanje pokrajin v Sloveniji zelo odgovorna naloga, ki
               zahteva pred uveljavitvijo temeljit premislek in široko javno razpravo. S sprejemom
               ustavnega zakona, ki spreminja 121., 140. in 143. člen Ustave je bila ustvarjena
               podlaga za pripravo zakonov na podlagi katerih se bodo oblastne funkcije
               decentralizirale, opravljanja dela javnih zadev pa se bo preneslo v državne na
               pokrajinsko raven. Predlagani zakoni opredeljujejo pokrajino kot mestno raven lokalne
               samouprave med državo in občinami. Oblikovane bodo kot nova upravna, teritorialna
               struktura. Prišlo bo do sprememb in novosti na pravnem in ekonomske področju, na
               področju državne uprave in javnih služb, vpliv se bo odražal tudi na področju občin
               oziroma na položaju občin in prebivalstev. Iz teh razlogov zagovarjamo široko javno
               razpravo, ne le o sedežu in območju pokrajin, ampak tudi o njihovi vlogi, nalogah in
               financiranju. V Novi Sloveniji menimo, da morajo biti pravila igre znana že od vsega
               začetka. Zato po našem mnenju ni nič narobe, da danes v prvi obravnavi razpravljamo o
               predlaganih treh zakonih. Vendar pa je ključno, da bomo pred sprejemom teh zakonov,
               ter zakona o ustanovitvi pokrajin in njihovem območju natančno poznali tudi vsebino
               zakona o prenosu nalog na pokrajine. To je tako imenovani tehnični zakon.</p>
               <p>Drugič. Nova Slovenija podpira takšne zakonske rešitve ustanavljanja pokrajin, ki
               bodo zagotavljale resnično decentralizacijo Slovenije v skladu z načeli
               subsidiarnosti. Pred ustanovitvijo pokrajin mora biti znana in jasna njihova vloga.
               Natančno moramo poznati naloge, ki jih bodo pokrajine opravljale. Definirati je
               potrebno katere naloge in v kakšnem obsegu se bodo od 1.1.2009 po novem izvajale na
               pokrajinah. Zagovarjamo dosleden prenos nalog, ki se že opravlja na ministrstvih in
               nasprotujemo idejam, da se na pokrajinah izvajajo nove naloge, za katere tudi sedaj
               še niso bili zagotovljeni viri financiranja. Kot nam je v Poslanski skupini Nove
               Slovenije znano, odziv ministrstev ni najbolj določen. Doslej naj bi edino
               ministrstvo za šolstvo in šport jasno opredelilo naloge, ki jih namerava prenesti na
               pokrajine. Obseg teh nalog predstavlja kar tretjino ocenjenih finančnih sredstev za
               izvajanje vseh nalog, ki se bodo prenašale na pokrajinski nivo. Kaj pa druga
               področja? Iz izkušenj delovanja občin vemo, da se je pogosto dogajalo, da so bile
               občine obremenjene z novimi in novimi nalogami, sredstva za njihovo izvajanje pa niso
               bila zagotovljena. S spremembami zakona o financiranju občin v letu 2005 je bilo
               končno zagotovljeno, da se je občinam zagotovilo več sredstev finančne izravnave. V
               Poslanski skupini Nove Slovenije dosledno zagovarjamo načelo subsidiarnosti, ki
               določa primerno porazdelitev pristojnosti med različnimi ravnmi. Državo, pokrajino in
               občino. Na ta način naj se zagotovi preglednost pri sprejemanju odločitev, ki bi
               morale biti sprejete na državljanu čim bližji ravni.</p>
               <p>Tretjič. Prizadevamo si za takšne rešitve, ki bodo nudile pokrajinam močno razvojno
               komponento. Pokrajine morajo postati generator skladnega regionalnega razvoja. Uvedba
               pokrajin je pomembna tudi zaradi zagotovitve skladnega regionalnega razvoja in
               večjega vpliva prebivalstva na odločanje. V Poslanski skupini Nove Slovenije si
               posebej prizadevamo, da bo sistem financiranja pokrajin zastavljen tako, da bo
               pripomogel k zmanjševanju razvojnih razlik med pokrajinami. Podobno kot smo to
               zagovarjali pri občinah, je prav, da se je predvsem na zahtevo Nove Slovenije v
               formulo za izračun primerne porabe uvrstil tudi indeks razvojne ogroženosti. Tako
               bodo pokrajinam zagotovljena sredstva za redno delovanje, ne da bi pri tem
               obremenjevali sredstva, ki so namenjena razvojnim programom. Nenazadnje o tem govori
               tudi evropska listina, ki določa, da je za zaščito finančno šibkejšim lokalnih
               skupnosti potrebno uvesti postopke za finančno izravnavo ali druge ustrezne ukrepe za
               popravo učinkov neenake porazdelitve možnih finančnih virov in finančnega bremena, ki
               ga nosijo. Taki postopki ali ukrepi ne smejo zmanjševati svobode odločanja lokalnih
               oblasti na področju njihovih nalog. Oblikovanje pokrajin bi lahko omogočilo
               učinkovitejše črpanje sredstev iz evropskih skladov, saj bo priprava in izvedba
               projektov regionalnega pomena manj zahtevna. Okrepilo pa bi se lahko tudi čezmejno
               sodelovanje.</p>
               <p>Četrtič. Nova Slovenija bo podprla ustanavljanje pokrajin, ki ne bo zahtevalo
               dodatnega obremenjevanja slovenskih davkoplačevalcev. Kot je jasno stališče Poslanske
               skupine Nove Slovenije, ki zagovarja dosledno subsidiarnost in poznavanje natančno
               definiranih nalog je jasno tudi, da bomo v Poslanski skupini Nove Slovenije uvedbo
               pokrajin podprli, če za to ne bodo potrebne dodatne obremenitve javnofinančnih
               sredstev.</p>
               <p>S prenosom nalog na pokrajine naj se prenašajo tudi sredstva in kadri za njihovo
               izvajanje. Uvedba pokrajin je resen mejnik v zgodovini slovenske države. Zato od
               predlagatelja pričakujemo, da bo uvedba pokrajin izvedena tako, da je davkoplačevalci
               v žepih ne bodo občutili.</p>
               <p>Petič. Nova Slovenija zagovarja financiranje pokrajin v skladu z načeli javnega
               financiranja in dolobčami zakona, ki ureja javne finance in v skladu z ustavno
               določbo, da mora država pokrajini zagotoviti sredstva v sorazmerju z vrsto in obsegom
               prenesenih nalog. Financiranje pokrajin mora biti v skladu z načeli preglednosti,
               učinkovitosti in gospodarnosti ter finančne optimizacije upravljanja z
               javnofinančnimi sredstvi. Ni tako pomembno kateri davčni viri bodo odstopljeni
               pokrajinam, kot to da se zagotovi stabilen vir financiranja. Dodatna sredstva za
               izvajanje razvojnih oziroma prioritetnih nalog pokrajin se kot zadolževanje lahko
               uporablja le ob pogoju, da javne finance ostanejo v dobrem stanju.</p>
               <p>Šestič. Pokrajine morajo s finančnega in organizacijskega vidika odpravljati in
               odpraviti administrativne ovire za državljane. V Poslanski skupini Nove Slovenije
               želimo z odpravljanjem birokratskih ovir zagotoviti ustreznejše pogoje za razvoj in
               uresničevanje vseh zmožnosti prebivalcev, na vseh področjih življenja. To še posebej
               velja za pokrajine, ki bodo predstavljale vmesno raven med državo in občino.
               Učinkovita javna uprava skrajšuje upravne postopke in dela v interesu državljanov. V
               Poslanski skupini Nove Slovenije opozarjamo, da oblikovanje pokrajinskih uprav ni
               priložnost za nove zaposlitve, ampak je v upravah potrebno prezaposliti javne
               uslužbence, ki naloge že sedaj izvajajo. Ne le, da morajo biti storitve, ki jih
               uporabniki potrebujemo, zbrane na enem mestu, biti morajo tudi lahko dostopne. V
               Poslanski skupini Nove Slovenije ostro nasprotujemo zmanjšanju dostopnosti storitev
               za prebivalce. Ne moremo pristati na to, da bi prebivalci bolj oddaljenih krajev
               zaradi uvedbe pokrajin težje dostopali do storitev kot so pridobitev potnih listov,
               drugih listin, potrdil in tako dalje. Pričakujemo, da bo pred sprejemanjem zakonodaje
               jasno opredeljena rešitev pristojnosti in nalog pokrajin v odnosu do obstoječih
               upravnih enot. Prav tako se v Poslanski skupini Nove Slovenije nadejamo zagotovila,
               da z ustanovitvijo pokrajin ne bodo okrnjene naloge občin. V Poslanski skupini Nove
               Slovenije smo izdatno podprli vsa znižanja in v nekaterih primerih odpravo upravnih
               dajatev. S tem mislimo na odpravo avtomobilskih nalepk, znižanje cen notarskih
               storitev in tako dalje. Zato v poslanski skupini nikakor ne bomo dopustili, da bi
               uvedba pokrajin posredno, preko davkov, ali neposredno, preko upravnih in drugih
               taks, povzročala povečanje finančnih obremenitev prebivalcev.</p>
               <p>Naslednja, 7. točka. Nova Slovenija bo pri ustanavljanju pokrajin upoštevala soglasje
               občin oziroma referendumsko voljo državljanov. V Poslanski skupini Nove Slovenije med
               prioritetne naloge uvrščamo utrjevanje položaja posameznika v družbi. Skladno z
               Evropsko listino o lokalni samoupravi upoštevamo, da so lokalne oblasti eden glavnih
               temeljev vsake demokratične ureditve. Prepričani smo, da se ta pravica lahko najbolj
               neposredno uresničuje na lokalni ravni. Evropska listina o lokalni samoupravi med
               drugim določa, da se meja lokalne oblasti ne spreminjajo brez predhodnega
               posvetovanja z lokalnimi skupnostmi, na katere se nanašajo, po možnosti z
               referendumom, kjer to dopušča zakon. Zato smo v naši poslanski skupini zadovoljni in
               pozdravljamo odločitev Vlade, da je predlog območja pokrajin s pozivom k javni
               razpravi objavila v medijih in ga poslala občinskim svetom. V Poslanski skupni Nove
               Slovenije bomo podprli takšen predlog zakona, ki bo upošteval mnenje občin oziroma
               referendumsko voljo državljanov.</p>
               <p>Osmič. Nova Slovenija zagovarja čim manjše število pokrajin oziroma takšno število,
               ki bo glede na kriterije za ustanovitev pokrajin zagotavljalo optimalno delovanje
               pokrajin.</p>
               <p>In kaj k temu dodati? Kaj je politična realnost, pa je danes več ali manj skoraj že
               znano.</p>
               <p>Poslanska skupina Nove Slovenije projekt uvajanja pokrajin, ob upoštevanju naštetih
               osmih točk, podpira. Stališče Poslanske skupine Nove Slovenije je k posameznim
               predlogom zakonov podobno. Njihovo sprejetje bomo podprli, če se obremenitev
               davkoplačevalcev zaradi uvedbe pokrajin ne bo povečala in če bodo jasno definirane
               naloge, ki jih bodo pokrajine opravljale.</p>
               <p>Zakon o pokrajinah je temeljni zakon, ki ureja status pokrajine, načela pokrajinske
               samouprave, delovno področje in organizacijo pokrajinskih organov in uprave. Delovno
               področje je opredeljeno z ohlapno opredelitvijo nalog, ki jih bodo pokrajine
               opravljale. Gre za urejanje lokalni zadev širšega pomena, ki so skupne območjem več
               občin. S posebnim zakonom bodo določene naloge regionalnega pomena in prenesene
               naloge, ki jih bo pokrajinska uprava izvajala. V Poslanski skupini Nove Slovenije
               posebej opozarjamo, da se dostopnost do storitev za prebivalce ne sme zmanjšati, na
               kar bomo v nadaljevanju postopka še posebej pozorni. Organa pokrajine, ki ju predlog
               zakona predvideva, sta pokrajinski svet in predsednik pokrajine. Pokrajinski svet
               šteje od 33 do 55 članov. Pozdravljamo tudi odločitev, da funkcija predsednika
               pokrajine ni združljiva s funkcijo poslanca ali drugo državno funkcijo ter funkcijo
               župana ali podžupana. Predlog zakona opredeljuje tudi sodelovanje z občinami, drugimi
               pokrajinami in državnimi organi. V prehodnih določbah so določeni skrajni roki za
               prenos nalog upravnih enot. Vlada bo z uredbo določala, kako bodo zagotovljeni
               kadrovski, prostorski in drugi pogoji za začetek delovanja pokrajin. Pri prenosu
               nalog in prehodu javnih uslužbencev iz organov državne uprave in občin v Poslanski
               skupini Nove Slovenije vztrajamo na vzporednem prenosu nalog, kadrov in finančnih
               sredstev za njihovo izvajanje. Temeljno izhodišče, ki ga bo pri predlogu zakona o
               financiranju pokrajin zastopala Poslanska skupina Nove Slovenije je, da se ne
               povečujejo davčne obremenitve zavezancev, ampak se s prenosom nalog prenese tudi
               ustrezen delež javnofinančnih sredstev. Poleg tega v poslanski skupini Nove Slovenije
               želimo, da tudi ta zakon prispeva k zmanjšanju razvojnih razlik med posameznimi
               pokrajinami. Menimo, da bo prav vključitev indeksa razvojne ogroženosti v izračun
               primerne porabe pokrajine k temu pripomogla. Indeks, ki izraža razmerje med indeksom
               razvojne ogroženosti pokrajine in ponderirano aritmetično sredino indeksa razvojne
               ogroženosti v državi je predlogu zakona ponderiran z 20% točkami. S tem ne gre za
               novo obremenjevanje javnih financ, ampak za ustrezno razdelitev finančnih virov. Ti
               so za posamezno pokrajino določeni v odstotkih od zbranih prihodkov, od dohodkov
               pravnih oseb, dohodnine in trošarin, ter drugih virov. Pomembno za našo poslansko
               skupino, ki si prizadeva za bolj uravnotežen regionalni razvoj je, da so ti odstotni
               deleži limitirani na prebivalca glede na povprečje države, ne več kot 50% in ne manj
               kot 25%. Predlog zakona o financiranju pokrajin določa tudi obseg zadolževanja. Obseg
               določi pokrajina sama z odlokom, upoštevajoč Zakon o javnih financah ter zakon o
               izvrševanju proračuna. Soglasje Ministrstva za finance je potrebno v primerih, ko se
               pokrajina zadolži nad dovoljenim obsegom. V Poslanski skupini Nove Slovenije menimo,
               da je takšna rešitev primerna, saj bi dodatno zadolževanje pokrajin bilo mogoče le,
               če javne finance ostanejo v dobrem stanju. Prepričani smo tudi, da je dolgoročno
               zadolževanje v okviru državnega proračuna najcenejša rešitev za pokrajine. Predlog
               zakona o financiranju pokrajin s posebnimi določbami ureja sofinanciranj nalog,
               programov in investicij pokrajin tako, da se ne glede na druge določbe lahko
               pokrajine iz državnega proračuna zagotovijo sredstva za sofinanciranje nalog v višini
               odobrenih sredstev iz Evropske unije. Določa tudi, da se v državnem proračunu
               zagotovijo sredstva za financiranje investicij, za izvajanje ukrepov skladnega
               regionalnega razvoja na podlagi načrta razvojnih programov, neposrednih proračunskih
               uporabnikov in skladno z merili, ki jih določijo ministri do višine 100% upravičenih
               stroškov investicije, seveda upoštevajoč indeks razvojne ogroženosti.</p>
               <p>Zadnji v svežnju pokrajinskih zakonov je Zakon o volitvah v pokrajinah. Člane in
               članice pokrajinskih svetov volijo volivci in volivke svobodno in tajno na podlagi
               neposredne, enake in splošne volilne pravice. Mandat organov pokrajine traja 5 let.
               Zakon ureja tudi način volitve pripadnikov italijanske in madžarske manjšine v
               pokrajinah v katerih manjšini prebivata. V vsaki pokrajini se bo po večinskem
               volilnem sistemu volil po en predstavnik posamezne narodne skupnosti. Za volitve v
               pokrajinske svete se uporablja proporcionalni volilni sistem. Zakon določa, da se za
               volitve v pokrajinski svet oblikuje volilne enote. Te se oblikujejo tako, da je en
               član sveta voljen na približno enako število prebivalcev. Volilna enota pa obsega
               območje ene ali več občin ali dela občin. Velikost in število volilnih enot bo
               določil pokrajinski svet za prve volitve Državni zbor z zakonom.</p>
               <p>Poslanska skupina Nove Slovenije opozarja, da bomo morali biti pri sprejemanju tega
               zakona zelo pozorni na oblikovanje števila in območje posameznih volilnih enot. V
               Novi Sloveniji si bomo prizadevali, da bomo zagotovili enakomerno zastopanost vseh
               delov posameznih pokrajin tako, da ne bi prihajalo do dominacije regionalnih središč
               na račun ostalega dela pokrajin. Predlagatelj je v predlogu zakona predlagal 4%
               volilni prag, ki bo posledično omogočil učinkovito delovanje pokrajinskih svetov.
               Sama razdelitev mandatov je podobna kot pri volitvah v občinske svete. V Novi
               Sloveniji podpiramo uporabo Droopovega količnika pri izračunu direktnih mandatov v
               volilni enoti. Le-ta bo omogočil razdelitev večjega števila mandatov že na ravni
               volilne enote. Zakon omogoča, da volivci med kandidati, ki so jih predlagale
               politične stranke ali sami volivci, s podpisi izberejo tistega, ki mu bolj zaupajo in
               mu dajo prednostni glas, se pravi preferenčni glas. Zakon od predlagateljev list
               kandidatov zahteva, da pri oblikovanju list upoštevajo enakomerno zastopanost obeh
               spolov. V Poslanski skupini Nove Slovenije podpiramo postopnost uveljavitve odstotka
               zastopanosti posameznega spola, podobno kot je to urejeno pri volitvah poslancev
               Državnega zbora.</p>
               <p>Naj zaključim, v Poslanski skupini Nove Slovenije ocenjujemo, da je okvir vsebine
               vseh treh zakonov sprejemljiv za nadaljnjo obravnavo. Poslanci Nove Slovenije bomo
               pri nadaljevanju postopka zastopali stališča, ki so bila predstavljena. Hvala lepa.
            </p>
            </sp>
            <sp who="SDZ4:CukjatiFrance">

               <speaker>PREDSEDNIK FRANCE CUKJATI:</speaker>

               <p>Hvala. Gospod Marjan Drofenik bo predstavil stališče Poslanske skupine Slovenske
               ljudske stranke. Prosim.</p>
            </sp>
            <sp who="SDZ4:DrofenikMarjan">

               <speaker>MARJAN DROFENIK:</speaker>

               <p>Spoštovani predsednik, spoštovani minister, poslanke, poslanci, tudi vsi tisti
               državljani Republike Slovenije, ki nas spremljate prek medijev lep pozdrav!</p>
               <p>V Slovenski ljudski stranki menimo, da je velik uspeh, da se je Vlada odločila in
               dala v proceduro zakonodajo za ustanovitev regij. Menimo, da je bila poteza ta nujna
               in da bo za Slovenijo tudi koristna. V tem Državnem zboru smo svojo namero za
               ureditev pokrajin kot drugega nivoja lokalne samouprave izkazali že ob imenovanju
               zadnje vlade, ko smo imenovali tudi ministra za lokalno samoupravo in regionalni
               razvoj. To usmeritev smo še bolj jasno podprli s spremembami Ustave Republike
               Slovenije, s katerimi smo do sedaj neustrezno pravno podlago za vzpostavitev regij
               oziroma pokrajin nadomestili z boljšo, bolj primerno ureditvijo, ki je pripravljavcem
               omogočila pripravo zakonodaje za vzpostavitev pokrajin v Sloveniji. Republika
               Slovenija se je odločila za samoupravo že s sprejetjem nove ustave. Dejstvo je, da so
               bili koncepti lokalne samouprave ob nastajanju slovenske ustave različni k čemer je
               pomembno botrovala tudi izkušnja komunalnega sistem v prejšnji državi. Takšne razmere
               pa so tudi povzročile, da je bila ureditev širših samoupravnih skupnosti v Ustavi
               neustrezna oziroma takšna, ki ni omogočala dejanske vzpostavitve pokrajin kot širših
               samoupravnih lokalnih skupnosti. V Slovenski ljudski stranki že ves čas samostojne
               države poudarjamo pomen lokalnih skupnosti in lokalne samouprave kot izjemno
               pomembnega vidika demokratične države. Lokalna skupnost namreč omogoča ljudem, da na
               svojem območju sami urejajo tista področja družbenega življenja, ki se neposredno
               nanašajo na življenje lokalnega prebivalstva. Za kvalitetnejše življenje prebivalcev
               pa je prav tako pomembna ureditev pokrajin kot druge ravni lokalne samouprave za
               urejanje področij, ki presegajo zmožnosti občin. Zato smo tudi podprli spremembe
               Ustave, ki so uredile status pokrajin in zagotovile, da bodo v pokrajine vključena
               vsa področja v Sloveniji, kar v skladu s prejšnjo veljavno ureditvijo, ki je
               temeljila na prostovoljnem združevanju občin, praktično ni bilo mogoče.</p>
               <p>Ustanovitev pokrajin v Sloveniji je nujna. Mislim, da o tem ni nobenega dvoma več,
               tudi v današnji razpravi pri tako imenovanih pokrajinskih zakonih. Zato pričakujemo
               predvsem razmišljanja o tem katere rešitve v predlaganih zakonih so vprašljive, morda
               niso najboljše in na kakšen način bi jih bilo potrebno urediti. Vsi pravzaprav zelo
               veliko govorimo o skladnem regionalnem razvoju, premiki v tej smeri so nujni, vendar
               tudi bistveno premajhni oziroma prepočasni. Zadnje spremembe zakonodaje, naj omenim
               le vlogo regionalnih centrov po novem štipendijskem zakonu, so prinesle kar nekaj
               pomembnih usmeritev za hitrejši in bolj enakomeren razvoj vseh predelov Slovenije.
               Potrebno je začeti s še bolj konkretnimi ukrepi v smeri zagotavljanja enakomernega
               regionalnega razvoja. Ustanovitev regij je nedvomno pomemben korak v tej smeri. Tako
               kot je ustanovitev občin prinesla pomemben napredek v vseh delih Slovenije, bo
               nedvomno tudi ustanovitev pokrajin zagotovila določeno mero decentralizacije in
               enakomernega razvoja naše države. Morda še vedno obstaja tudi kakšen skepticizem o
               smiselnosti ustanavljanja še ene ravni lokalne samouprave. Mislim da, če bi vprašali
               ljudi o učinkih vzpostavitve lokalne samouprave v obliki občin, imajo o njih v
               velikem deležu zelo pozitivno mnenje. Financiranje vseh predelov Slovenije preko
               občinskih proračunov je omogočilo vzpostavljanje nujne infrastrukture vsem krajem,
               tudi tistim, ki so bili v okviru večjih občin v prejšnji državi močno zapostavljeni.
               Sedaj pa je potreben, predvsem iz razvojnih razlogov nekoliko širši, torej,
               regionalni ali pokrajinski pristop, saj so nekatere občine premajhne, da bi lahko
               same na svojem območju učinkovito spodbujale hitrejši razvoj. Takšno je pač
               življenje. Zakon o pokrajinah, prvi zakon v obravnavi, je krovni pokrajinski zakon,
               ki ureja pravni status pokrajine, delovna področja nalog pokrajine, organe pokrajine,
               sodelovanje prebivalcev pri odločanju, naloge in organizacijo pokrajinske uprave,
               premoženje in načela financiranja pokrajine, statut pokrajine, sodelovanje pokrajin z
               občinami, državnimi organi in medsebojno sodelovanje pokrajin. Predlog zakona torej
               določa temelje, ogrodje za dejansko vzpostavitev pokrajin in njihovih organov. Na
               splošno v Poslanski skupini Slovenske ljudske stranke ocenjujemo predlagani Zakon o
               pokrajinah, kot ustrezen in dobro pripravljen zakon. Nenazadnje je potrebno
               poudariti, da je predlagani zakon nastajal skozi mnogo različnih posvetovanj, in da
               je pri pripravi sodelovalo veliko strokovnjakov in drugih zainteresiranih partnerjev.
               Zakonodaja se je pripravljala z iskanjem širokega konsenza, tega se vsi zavedamo. Za
               dokončno vzpostavitev pokrajinske zakonodaje bo potrebna 2/3 večina v tem Državnem
               zboru. Zelo pomemben del vsake zakonodaje oziroma vsake države, občine ali pokrajine,
               je tudi volilni sistem. Zakon o volilnem sistemu mora zagotavljati pravično, pošteno
               in transparentno izvedbo volitev. Volilni sistem mora omogočiti, da so v pokrajinskem
               svetu predstavniki vseh predelov oziroma prebivalcev posamezne pokrajine. Je pa lahko
               od volilnega sistema in načina volitev posameznih organov odvisno koliko možnosti ima
               posamezna stranka ali pa konkreten posameznik,da je izvoljen v enega izmed organov.
               Ne nazadnje noben volilni sistem, noben način volitev ni idealen, vsak ima svoje
               pomanjkljivosti in prednosti. V zvezi s predlaganim zakonom o volitvah v pokrajine
               lahko rečemo, da je volitve članov pokrajinskega sveta primerno urejena. Predlagan je
               proporcionalni sistem, razen pri volitvah predstavnikov madžarske in italijanske
               narodne skupnosti, ki so izvoljeni na večinskih volitvah. Menimo, da je takšna
               rešitev ustrezna. Predlog zakona vsebuje tudi določilo o volilnem pragu pri volitvah
               v pokrajinske svete. Ta prag je določen pri 4%, kar ustreza primerjalni ureditvi v
               Ustavi Republike Slovenije, ki za vstop stranke v Državni zbor prav tako predpisuje
               4% volilni prag. V Poslanski skupini Slovenske ljudske stranke menimo, da gre za
               ustrezno rešitev. Za manjše stranke je seveda takšna rešitev lahko tudi
               problematična, vendar velja izpostaviti nekaj drugega. V primerih volilnega sistema
               brez omejitve volilnega praga bi v pokrajinske svete lažje vstopale raznorazne tako
               imenovane neodvisne liste ter neodvisni kandidati z nizkim odstotkom glasov. To pa se
               nam ne zdi najbolje, predvsem zato, ker menimo, da veliko število raznih list in
               potem tudi temu primerne sestave pokrajinskih svetov ne bi prispevale k preglednosti,
               k transparentnosti in tudi ne k učinkovitemu delu pokrajinskega sveta. Zato menimo,
               da je predlagani volilni prag ustrezen.</p>
               <p>Zakon predvideva tudi preferenčni glas, ki seveda z določili o upoštevanju
               preferenčnega glasu daje posameznemu kandidatu možnost, da je izvoljen v pokrajinski
               svet kljub manj ugodnemu mestu na listi. Določitev pogoja za upoštevanje preferenčnih
               glasov je primerno urejena. Predlagani zakon o volitvah v pokrajinah določa tudi vse
               druge potrebne postopke in volilna opravila ter volilne organe, ki so potrebni za
               normalno izvedbo volitev. Zato tudi ta zakon ocenjujemo kot primernega za nadaljnjo
               razpravo.</p>
               <p>Tretji zakon iz paketa je Zakon o financiranju pokrajin. Pokrajine ne morejo delovati
               brez ustreznih finančnih sredstev. Iskanje avtonomnih virov financiranja za pokrajine
               je bila tudi ena najtežjih nalog za pripravljavce zakonodaje. Sistem financiranja in
               njegova ureditev pa lahko odločilno vpliva na pravično porazdelitev sredstev med vse
               pokrajine oziroma na enakomerno razdelitev sredstev po vsej Sloveniji. Glede tega je
               znano, da smo v Slovenski ljudski stranki vztrajni zagovorniki pravične porazdelitve
               sredstev na način, ki bo zagotavljal enakomeren razvoj celotne države. Avtonomnost
               pokrajine oziroma njen status samoupravne lokalne skupnosti je lahko dosežen le ob
               pogoju, da je pokrajina tudi finančno samostojna, da ima svoje lastne prihodke.
               Določbe s takšno usmeritvijo so zapisane tudi v Evropski listini lokalne samouprave.
               Poleg upravičenosti lokalnih skupnosti do ustreznih lastnih finančnih virov in
               podpore šibkejšim lokalih skupnosti v obliki finančnih izravnav, Evropska listina
               poudarja zlasti to, da naj ne bodo subvencije lokalnim oblastem strogo namenske.</p>
               <p>Predlagani zakon o financiranju pokrajin sledi tako določilom Evropske listine
               lokalne samouprave kot tudi drugim evropskim dokumentom. Prihodki pokrajin so po
               predlogu prihodki od dela davka na dohodke pravnih oseb, deleža dohodnine, trošarin
               in drugi viri kot na primer prihodki od premoženja. Ustrezno pa je zagotovljena tudi
               izravnava neenakomernega priliva teh prihodkov. To je pomembno z vidika enakomernega
               razvoja. Če bi vse pokrajine financirali brez izravnave bi se tiste, ki so na bolj
               razvitih območij, še dodatno razvijale, ostale pa bi vedno bolj zaostajale. To pa bi
               bilo v nasprotju z našimi cilji. Strinjamo se tudi s predlaganimi kriteriji, na
               podlagi katerih se bo izračunavala primerna poraba.</p>
               <p>Naj se na koncu tega mnenja dotaknem še ocene finančnih posledic, ki jih bo imel
               državni proračun s sprejemom pokrajinskih zakonov. Po mnenju predlagatelja zakoni
               finančnih posledic, ki bi presegali načrtovanje ne bodo imeli, nasploh naj bi
               vzpostavitev pokrajin temeljila na prerazporeditvah tako zaposlenih kot tudi
               finančnih sredstev med državo, pokrajinami in občinami. Menimo, da je ta cilj mogoče
               doseči, vendar bo potrebna dobra koordinacija in predvsem dobra operativna izvedba
               vzpostavljanja pokrajin. Morebitne nepravilnosti pri planiranju ustanavljanja
               pokrajin ter pri dejanskem prerazporejanju zaposlenih in finančnih sredstev bodo
               zagotovo imele bistveno višje finančne posledice od pričakovanih.</p>
               <p>V Poslanski skupini Slovenske ljudske stranke smo prepričani, da so predlagani zakoni
               primerni za nadaljnjo obravnavo. Bomo pa prisluhnili tudi vsem današnjim mnenjem in
               pripombam. Naš cilj je jasen, čim prej sprejeti vso potrebno pokrajinsko zakonodajo,
               zato si moramo prizadevati za konsenz, saj bo ključni zakon s področja pokrajinske
               zakonodaje zahteval tudi dvotretjinsko večino. Bi bilo pa po našem mnenju v tem
               trenutku nesmiselno čakati še na četrti zakon, ki bo določil območja, sedeže
               pokrajin. Tega bo, tudi nam je to jasno, vsekakor potrebno sprejeti. Vendar, upamo,
               da bo današnja razprava predvsem vsebinska in da ne bo šla v smeri razprave o tem kdo
               si želi še kakšno dodatno pokrajino in da mora biti sedež nujno v tem ali onem kraju.
               Hvala lepa.</p>
            </sp>
            <sp who="SDZ4:CukjatiFrance">

               <speaker>PREDSEDNIK FRANCE CUKJATI:</speaker>

               <p>Hvala. Gospa Cvetka Zalokar Oražem bo predstavila stališče Poslanske skupine
               Nepovezanih poslancev.</p>
            </sp>
            <sp who="SDZ4:ZalokarOražemCveta">

               <speaker>CVETKA ZALOKAR ORAŽEM:</speaker>

               <p>Hvala lepa za besedo gospod predsednik. Spoštovani minister s sodelavci, spoštovani
               kolegi in kolegice.</p>
               <p>Duhoviti hrvaški kolumnist in pisatelj, ki piše za Dnevnik Boris Dežulović, je pred
               tedni z veliko cinizma in morda celo privoščljivosti pisal o slovenskem predlogu
               razdelitve na 14 pokrajin. Pri tem je izračunal, da bi ob tempu, ki ga imamo pri
               ustanavljanju novih občin v zadnjem času, imela v Sloveniji e leta 2016 2 milijona
               občin. Takole pravi: <q>"Vsak Slovenec bo imel svojo občino, vsak Slovenec bo lahko svoj
               lasten župan in bo dobival denar iz občinskega proračuna in mu ne bo treba več
               delati. Poceni delovno silo, ki jo bo potreboval, šoferje, tajnice in najbrž tudi
               občinske svetnike pa bo uvozil iz drugih balkanskih držav."</q> Predlagal je celo, da
               preverimo, če ni minister z imenom Ivan morda podtaknjen iz Hrvaške, kjer imajo prav
               tako ustanovljenih že 22 županij in kar 420 občin, in seveda obilico slabih izkušenj
               z razraščeno birokracijo, funkcionarje, ki so največje državno podjetje in tako
               naprej. Dežulović je govoril o občinah. Kam nas marljivost pri ustanavljanju pokrajin
               lahko pripelje, pa ni povedal. A šalo na stran. Zadeva je preresna.</p>
               <p>V Poslanski skupini Nepovezanih poslancev poudarjamo, da je ustanovitev pokrajin
               nujna z vidika uravnoteženega razvoja Slovenije. Pokrajinsko zakonodajo je zato treba
               sprejeti, vendar ne v celoti v takšni obliki, kot jo predlaga Vlada. Prelagane
               rešitve so namreč preveč izrazit plod političnega kompromisa in ne sledijo v zadostni
               meri strokovnim analizam o regionalizaciji Slovenije. Predloga zakona o pokrajinah
               namreč še vedno ne rešuje primerno vprašanje enotirnega ali dvotirnega upravnega
               sistema. Zaradi razlik v pogledih med ministroma Žagarjem in Virantom je bilo namreč
               najprej predlagano, da se bo to uvajalo postopoma, v končnem predlogu pa je
               enotirnost ostala zgolj možnost, ki bo realizirana šele po analizi dvoletnega
               delovanja pokrajin in morda niti ne bo uvedena v celoti. To pa pomeni, da bodo
               pokrajine v začetni fazi vzpostavile svoje birokratske strukture, zato z gotovostjo
               lahko trdimo, da se bo število novih birokratov povečalo. Pokrajine ne bodo dobile
               vseh pristojnosti, ki bi jih morale in ne bo jim priključena državna uprava v celoti.
               Kaj torej bodo? Napol, neka dvoživka, ne tič ne miš. Poleg navedenega bi
               predlagatelja predlagali, da razmislijo tudi o tem, da bi v okviru pokrajin delovale
               tudi inšpekcijske službe. Edino to bi rešilo problem slabe koordinacije nesodelovanje
               in neučinkovitosti inšpekcijskega nadzora. Še vedno pričakujemo, da bo predstavljen
               celovit projekt, ki bo zajemal tako kadrovske kot tudi finančne vidike uvedbe
               pokrajin. Zaradi zagotovitve pogojev za začetek dela pokrajin bi namreč morali biti
               opravljeni analiza kadrovske zasedbe pokrajinskih upravnih organov in analiza
               stroškov nalog, ki bodo prešle v izvirno pristojnost pokrajin ali pa bodo nanjo
               prenesene v upravljanje. Poleg tega seveda pričakujemo, da bo Vlada zagotovila tudi
               prostorske in druge materialne pogoje za začetek delovanja pokrajin. V Poslanski
               skupini nepovezanih poslancev združenja Zares ugotavljamo, da so predlogi zakonov iz
               paketa ustanovitve pokrajin resda pripravljeni izključno v njihovem pravnem okviru.
               Vendar pa dodatno gradivo zajema tudi vsebinske, podrobne določene, izvirne in
               prenesene naloge. Zakon o pokrajinah namreč določa le področja na katerih bo prišlo
               do prehoda oziroma določitve izvirnih nalog in prenosa nalog. Na podlagi slednjega v
               Poslanski skupini nepovezanih poslancev menimo, da je predstavljeni predlog prenosa
               nalog iz državne pristojnosti izvirno pristojnost pokrajin po področni zakonodaji
               oziroma posameznih ministrstvih, dokaj primeren. Vlado pa opozarjamo, da je vprašanje
               prenosnih nalog pomembno, daj od tega ni odvisna samo stopnja decentralizacije, ampak
               tudi učinkovitost in fleksibilnost razvojnih politik v pokrajinah. Izvajanje razvojne
               politike je lahko bistveno bolj učinkovito in uspešno v kolikor ima nosilec na
               razpolago tudi ustrezne administrativne in upravne vzvode. Strinjamo se, da naj bodo
               naloge in pristojnosti z občin na pokrajine prenesene v čim manjši meri, saj gre za
               decentralizacijo in ne za novo centralizacijo. Slednje pa ne pomeni, da do prenosa
               nekaterih lokalnih nalog širšega pomena ne more priti, kar bi bilo lahko bolj
               učinkovito. Pri tem navajamo vsekakor zatočišče za živali, vprašanje deponij,
               predlagamo pa tudi, da bi na pokrajine prenesli tudi imenovanje, na primer,
               zagovornika bolnikovih pravic, kar se je za dobro pokazalo že v primeru Maribora. Še
               posebej pa je moč, zaplete in konflikte pričakovati pri prenosu lastništva določenih
               javnih zavodov, ki opravljajo lokalne naloge širšega pomena za območje več občin.
               Slednjemu se rešitve o predlaganih zakonih izogibajo, čeprav je na posameznih
               področjih predvideno, da bodo naloge, ki jih opravljajo ti zavodi prešle v izvirno
               pristojnost pokrajin. Da ne omenjamo problemov, ki jih bo povzročilo določanje, na
               primer, cen storitev javnih služb v takšnih zavodih. Čeprav bo Vlada predložila v
               zakonodajni postopek predlog zakona o ustanovitvi pokrajin šele po koncu javne
               razprave o Predlogu območij v Sloveniji, z imeni in sedeži, je vprašanje glede
               števila pokrajin, posledično tudi vprašanje njihove velikosti, pomembno že sedaj, saj
               so od tega odvisne tudi konkretne rešitve v zakonih, ki jih imamo danes na mizi.
               Pokrajine morajo slediti razvojnim in demografskim ter drugim skupnim imenovalcem.
               Predstavljati morajo zaokroženo in smiselno družbeno teritorialno enoto. Ustrezno
               definirane in vzpostavljene pokrajine so predpogoj za kakršenkoli resen in dolgoročno
               zastavljen policentrični razvoj Slovenije. Naj pri tem takoj omenim, da je veliko
               upravnih področij pri nas organizirano vsako po svoje, kar še dodatno utrjuje
               centraliziranost, v tem primeru na škodo racionalnejšega opravljanja. Kot že rečeno,
               imamo v Sloveniji recimo 12 statističnih regij, 58 upravnih enot, 8 volilnih enot, 12
               geodetskih območnih uprav, 8 izpostav za prostorsko planiranje, 12 območnih služb
               Zavoda za zaposlovanje, 4 območja pristojnosti Višjih sodišč, 11 območij pristojnosti
               Okrožnih sodišč, 4 območja pristojnosti Delovnih sodišč, 4 območja pristojnosti
               Upravnih sodišč, 11 policijskih uprav, 13 uprav za obrambo, 14 uradov Davčne uprave
               itd., itd. Vse to in še več najdemo na samo nekaj več kot 20 tisoč kvadratnih
               kilometrih. V strokovni javnosti so se in se pojavljajo predlogi o razdelitvi na 3, 8
               ali 12 pokrajin. Pri tem poudarjamo, da se zavedamo, da bo odločitev o številu
               pokrajin politična in ne zgolj strokovna. Glede na dejstvo, da je predlagatelj, to je
               Vlada, dala v javno razpravo predlog o ustanovitvi 14. pokrajin, pa menimo, da bo in
               da je ta predlog izjemno slab. Mi smo nad njim zelo razočarani, in da bo ta predlog
               spodbudil in je logično, da je že spodbudil težnje po nadaljnji tretirani in razvojno
               neustrezni členitvi države, kar se je sicer začelo že s predpisi o ustanavljanju
               občin. Obstoječi predlog namreč že sproža nadaljnje spodbude za nove pokrajine, pa če
               to slišimo radi ali ne. Tako v Zgornje gorenjske, Severno in Južno ljubljanski
               pokrajini, Beli Krajini itd., itd. Vse to kaže, da bi si morali prizadevati za
               rešitve, ki bi sledile strokovnim ocenam, o smiselnosti ustanovitve manjšega števila
               pokrajin. Stroka, tokrat je bila zelo enotna, je namreč omenjala največ 6 in je
               omenjala nekje od 6 do največ 8 pokrajin. In dovolite, da naštejem številne
               strokovnjake, ki so pri tem sodelovali in to tudi zagovarjali, o tem pisali članke in
               tudi apelirali, da naj jih upoštevamo. Tukaj so bili dr. Dušan Plut, dr. Marjan
               Ravbar, dr. Stane Vlaj, dr. Janez Šmidovnik, dr. Igor Vrišer, Miran Gajšek in še bi
               lahko naštevala. V Poslanski skupine nepovezanih poslancev menimo, da bo omenjenim
               pobudam za nove pokrajine o katerih sem prej govorila, zelo težko nasprotovati, saj
               so glede na trenutni predlog oblikovanja drugih 14 pokrajin pravzaprav na nek način
               upravičeni.</p>
               <p>Glede na zaplete, ki se že porajajo, se v Poslanski skupini nepovezanih poslancev
               združenja Zares sprašujemo, ali ne bi bilo bolje pri ustanavljanju pokrajin
               upoštevati in predpisati določene kriterije. Upoštevati, na primer, teritorialne,
               zgodovinske, ekonomske, sociološke in še kakšne druge kriterije. In da brez njihove
               opredelitve odgovorna odločitev za število pokrajin ni možna. Od tu dalje je vse samo
               še politika, kompromis in merjenje moči. Naj zgolj opozorimo, da po našem mnenju
               prevelike razlike med pokrajinami, na primer, po številu prebivalcev, nikakor niso
               primerne. Najmanjša pokrajina naj bi imela manj kot 50.000 prebivalcev, največja
               skoraj 500.000. In kar 6 pokrajin ima manj kot 100.000 prebivalcev. Res je, da je
               Slovenija majhna in tudi geografsko in demografsko zelo razčlenjena država in da je
               zaradi tega morda smiselno, da na nekaterih točkah odstopamo, od nekje, v Evropi
               določenega minimuma 150.000 prebivalcev. Ampak to še ne pomeni, da je pametno
               ustanavljati pokrajine z manj kot 50.000 prebivalci. Nenazadnje smo številko, ki bi
               glede na 150.000 prišla lahko nekje na 13.000, pridobili tako, da smo v eno
               pokrajino, Osrednjeslovensko, stlačili četrtino slovenskega prebivalstva in tako
               pridobili možnost za izjemno veliko število drugih, majhnih pokrajin.</p>
               <p>Zaradi infrastrukturnega razvoja enostavno ni smotrno, da vsako malo večje slovensko
               mesto postane središče pokrajine, z vsemi pristojnostmi in odgovornostmi.
               Srednjeročno je smiselno v vsako pokrajino umestiti naslednje ključne dejavnike, kot
               so sedeži fakultet, državnih pravobranilstev, okrožnih tožilstev in sodišč, vsaj eno
               mednarodno konkurenčno industrijsko in vsaj eno večjo podjetniško cono malega
               gospodarstva. S tem se omogoči optimalna raba virov v pokrajini, racionalna raba
               prostorov, učinkovitejša organizacija prevoza, razvojno ambicioznejši, sonaravno
               razvojni projekti in podobno. Samo takšne pokrajine bodo lahko dosegale kritično
               količino regionalnih virov, ki jih predstavljajo gospodarske, človeške,
               infrastrukturne in ostale kapacitete za uspešno globalno tekmovanje z evropskimi in
               svetovnimi regijami. Nenazadnje je treba poudariti, da majhne regije prav gotovo tudi
               ne bodo konkurenčne pri sodelovanju z drugimi regijami, s katerimi naj bi sodelovale,
               na primer, razdeljena Primorska z veliko večjo pokrajino v sosednji Italiji,
               Furlanijo-Julijsko krajino, ali pa Štajersko, ki je v Sloveniji sploh ne bo. Težko
               verjamemo, da je pokrajina s 50.000 prebivalci sposobna globalne odzivnosti in
               konkurenčnosti. Ustanavljanje takšnih pokrajin resno postavi pod vprašaj resnično
               decentralizacijo in policentrični razvoj Slovenije. To je konec koncev zelo
               primerljivo tudi s tem, kar počnemo in smo počeli pri ustanavljanju občin. Reforma
               lokalne samouprave po osamosvojitvi naj bi bila namenjena skladnejšemu razvoju in naj
               bi pomenila decentralizacijo, v resnici pa je velika in neracionalna razdrobljenost
               občin pomenila na nek način tudi utrjevanje državne centralizacije. Čedalje več občin
               pa je decidirano, nesposobno opravljati tudi nekatere pristojnosti, ki so jim dane.
               Ta izkušnja bi nas morala opozarjati na potencialne napake in zablode pri
               ustanavljanju pokrajin, vendar se očitno Vlada iz tega ni ničesar naučila. Vsi se
               zavedajo kako pomembno je ta proces izpeljati čim bolj racionalno, vendar ko je na
               vrsti vprašanje o domači občini in mestu, prevlada drobnjakarska logika, ki je na
               prvo mesto postavila lokalni prestiž. Stroka je precej enotna v pogledih na
               ustanovitev pokrajin, tokrat ji ne bomo mogli sprožiti nikakršnih očitkov. Močno
               prevladuje mnenje, da Slovenija potrebuje največ 6 do morda 8 pokrajin. Pokrajine
               bodo svojo vlogo izpolnile, če bo sistem njihovega financiranja takšen, da jih bo
               vzpodbujal h konkurenčnemu tekmovanju ter odgovornosti za njihov lastni razvoj. Žal,
               sistem financiranja, takšen kot je zastavljen v zakonu, ki ga imamo pred seboj, tega
               nima vgrajenega. Ponavlja se znana izkušnja z zagotovljenimi državnimi dotacijami, če
               tako rečem v narekovajih, pasivnost in usmerjenost v porabo. Po besedah ministra
               Žagarja, razen osrednje slovenske, nobena ne bo preživela brez izravnave. Davek od
               dobička pravnih oseb pa je za pridne in ambiciozne premalo stimulativen, saj je
               navzgor seveda porezan. Formula za financiranje pa je enako, kot pri občinah takšna,
               da spodbuja drobljenje. Zato so zahteve po oblikovanju novih pokrajin neizbežne in
               razumljive pa tudi upravičene. Ob takšnih pogojih je potrebno jasno odgovoriti, zakaj
               bo na primer lahko ustanovljena pokrajina v Posavju, ne pa na primer podobna
               pokrajina v Zgornji Savski dolini. Kriterijev, kot sem že rekla, pa ni. Torej bodo
               argumenti lahko izključno politični in pa seveda lobiranje v Državnem zboru. Zakaj ne
               bi ponovno razmislili o zanimivem predlogu, o bistveno manjšem številu večjih, močnih
               pokrajin, znotraj njih pa o večjem številu, na primer, subregij, o nekakšni mreži
               okoli 30 središč nižje stopnje, ki so danes že dejstvo, ter bi jim tudi z zakonskimi
               rešitvami omogočili vpliv na strateško pomembne razvojne odločitve in posege v okviru
               večje pokrajine ter seveda s tem tudi ustvarili temelje za skladnejši regionalni
               razvoj vseh območij.</p>
               <p>V Poslanski skupini Nepovezanih poslancev združenja Zares zato pozivamo vse politične
               stranke, ministra za lokalno samoupravo in regionalno politiko, dr. Ivana Žagarja ter
               predsednika, Janeza Janšo, k razmisleku ali je v okviru pokrajinske zakonodaje možno
               najti rešitve, da bi imeli v Sloveniji manjše število pokrajin. Zdi se nam namreč
               nujno, zlasti zato, ker Vlada na tem področju, predvsem finančnem ni pripravila
               primernih analiz, da se predvsem zaradi stroškov finančnih posledic, racionalnosti,
               ekstremnega povečanja števila funkcionarjev, teh se bo v novih pokrajinah nabralo kar
               okoli 600, vendarle v Sloveniji najde boljšo rešitev, kot je 14 pokrajin. Hvala.</p>
            </sp>
            <sp who="SDZ4:CukjatiFrance">

               <speaker>PREDSEDNIK FRANCE CUKJATI:</speaker>

               <p>Hvala. Gospod Vili Trofenik. <stage xml:id="Redna-30-2007-07-13.stage8">(Ga ni.)</stage> Gospod Sašo Peče bo predstavil stališče
               Poslanske skupine Slovenske nacionalne stranke, prosim.</p>
            </sp>
            <sp who="SDZ4:PečeSašo">

               <speaker>SAŠO PEČE:</speaker>

               <p>Spoštovani prisotni!</p>
               <p>Nedvomno drži, kar je minister v svojem uvodu povedal, da je uzakonjenje, predvsem pa
               oživitev pokrajin v okviru Republike Slovenije zelo zahtevno delo. Nedvoumno zaradi
               tega, ker mu nismo kos. Slovenska politika ni kos ustanovitvi kvalitetnih pokrajin.
               Res je, da bomo ustanovili neke pokrajine, ki pa bodo pokrajine izključno zaradi
               tega, da bodo imele status pokrajin, da ne bodo zadovoljevale tistega, čemur naj bi
               bile pokrajine v vsebini. Hočem povedati, da se nismo pripravljeni poslušati, nismo
               pripravljeni poslušati eden drugega, ampak vsak teži k svojemu pogledu. Iz tega
               naslova moram priznati, da je bil gospod minister je v okviru parlamentarnega
               postopka tudi v prostorih Poslanske skupine Slovenske nacionalne stranke, ampak to je
               bil obisk zaradi obiska. Tako stališče Slovenske nacionalne stranke ni bilo
               pripravljeno, da se menja, kakor stališče ministra ni bilo pripravljeno, da se menja.
               Skratka, nismo se pogovarjali oziroma nismo bili pripravljeni sprejemati vsebine, ki
               jo ponuja drug za dosego tistega višjega kvalitetnejšega cilja, predvsem boljše
               pokrajine. Dejstvo pa je, da pokrajine, kot so zasnovane danes v okviru treh zakonov,
               ki so v temu trenutku v obravnavi, ne bodo prinesle naši državi popolnoma nič novega.
               Za uporabnika pokrajine, torej državljana in državljanke pa naj se ta nahaja v
               kateremkoli delu Slovenije, ne bo skozi pokrajino, razen tega da bo lahko rekel, jaz
               pa sem doma, ne vem, v Spodnji Podravski pokrajini, vsebinsko čisto nič novega. Celo
               več, upam si trditi, da bo izključna posledica tovrstnih pokrajin, da se bomo lahko
               mediji oziroma politiki preko medijev predvsem v obdobju volilne kampanje tolkli po
               prsih in rekli: <q>"Saj smo ustanovili pokrajine!"</q> Ampak naslednjega stavka, kakšne
               pokrajine smo ustanovili, ali za seboj nosijo vsebino, ne bomo več izgovorili. In
               posledica, ki pa bo in je nihče ne more zanikati, ustvarili bomo oziroma vi, ki boste
               podprli to zamisel o pokrajinah, boste ustvarili samo eno novo administrativno enoto
               z nekim številom uradnikov in potrebno dodatno papirologijo, ki jo bodo mogli
               državljani tokrat še na to drugo inštanco nesti, ko bodo opravljali posamezne
               stvari.</p>
               <p>Vem, da bodo govorniki za menoj rekli, zmanjšali bomo birokracijo skozi pokrajine,
               ampak to seveda ni res. Če ustanavljamo neke nove institucije, institucije med ravnjo
               lokalnih skupnosti in pa države, pomeni, da bo ta institucija zahtevala tudi novo
               papirologijo. In vsi dokumenti so namenjeni izključno ali pa praviloma, zaradi dveh
               stvari, prvič, da se plačajo takse oziroma koleki, kakor hočete jih lahko poimenujemo
               in drugič zato, da se nekomu da neko delo. Ampak, kot sem že rekel, za uvod, jaz
               osebno in pa v Poslanski skupini Slovenske nacionalne stranke ne verjamemo, da bi
               lahko pokrajine, kot so zasnovane danes pred nami v treh zakonih, pripeljale neko
               novo vsebino, vsebino, ki bi jo državljanke in državljani v globini lahko pozitivno
               sprejeli. Vem pa in verjamem, da je bila napaka narejena pred časom in sicer v
               obdobju, ko je Državni zbor na predlog Vlade Republike Slovenije spreminjal tri člene
               Ustave. Torej 121., 140. in 143. člen Ustave. Po naši oceni bi morala biti slovenska
               politika, torej vsi skupaj - Vlada, Državni zbor, toliko modra in se iz preteklih
               napak nekaj naučiti. Ko je zaživel prvi nivo lokalne samouprave, torej, ko so
               zaživele občine v okviru naše države, jih je bilo nekaj deset. Ko so se izvedle prve
               volitve v mestne in pa občinske svete, pisalo se je leto 1994, smo v Sloveniji imeli
               nekaj deset občin. Danes, deset in nekaj let kasneje, vidimo, da se je ta številka
               povečala na preko 200 občin. Torej, v Sloveniji z majhno kvadraturo, žal, ki jo
               imamo, imamo že preko 200 občin. Vsako leto imamo referendume na različnih koncih
               Slovenije, kjer pač nekomu, najsibo zaradi političnega interesa, politične stranke
               ali zaradi kakršnegakoli drugega interesa ne ustreza več meja posamezne občine. In
               seveda potem ponavljamo, vsaj po moji oceni kalvarijo z referendumu, s potrditvami
               referendumskih rezultatov, v Državnem zboru imamo okrogle mize, nadlegujemo ljudi s
               preimenovanjem občin, razdelitvenimi bilancami in podobne stvari. Skratka, hočem
               povedati, da ni dovolj, da ustanavljamo občino na občino na občino. Vsi vemo, vsak
               izmed nas ve, da so danes že nove težnje po ustanavljanju oziroma razdruževanju
               obstoječih občin in s tem po nastanku novih občin. Dejstvo je, da je Slovenija, žal,
               tako majhna država, da je 200 občin več kot preveč. Posledično s tem smo Zakon o
               financiranju občin ali pa Zakon o financiranju lokalnih skupnosti, mislim da,
               spremenili in dopolnili že več kot 20 krat. Več kot 20 krat. Kaj to pomeni? To
               pomeni, da posamezne lokalne skupnosti niti več ne morejo slediti novim navodilom, ki
               prihajajo od prejšnje vlade ali od te vlade, definitivno pa od navodil, ki so bila
               potrjena tu, v Državnem zboru. Skratka, hočem povedati, da smo v preteklih deset in
               nekaj letih delali oziroma storili veliko napak na področju občin in danes imamo
               popravni izpit. Popravni izpit, da ne bomo teh istih napak naredili na področju
               pokrajin. Po moji oceni se je dobršen del tega popravnega izpita že zamudil. Zato sem
               prej govoril o treh členih Ustave, 121., 140. in 143. členu. Torej, ko smo tistega
               dne, mislim, da je bilo to marca lansko leto, sprejemali oziroma ko ste sprejemali
               spremembo Ustave, je Poslanska skupina Slovenske nacionalne stranke zahtevala, vas
               prosila ali pa rotila, kakorkoli hočete, da v Ustavo zapišemo število pokrajin -
               torej, da v Ustavo, kot najvišji pravni akt, kot tisti pravni akt, ki je najbolj
               zaščiten v okviru naše države, ki ga ne moremo kar tako spreminjati, kakorkoli bi se
               zazdelo neki politični stranki. Vsi vemo, da je ustavodajni postopek popolnoma
               drugačen od zakonodajnega postopka. In vsi vemo, da je garant za dolgoročnost neke
               pravne materije izključno njena specifikacija v ustavi. Vse, kar smo želeli v
               Poslanski skupini Slovenske nacionalne stranke, je, da bi napisali v Ustavi Republike
               Slovenije, citiram oziroma približen tekst: <q>"V Republiki Sloveniji imamo 8 pokrajin"</q>.
               Samo to, da bi zapisali številko zato, da ne bi ob koncu vsakokratnih volitev, najsi
               bo državnozborskih, pokrajinskih ali pa lokalnih volitev, prišlo do teženj neke
               politične opcije, ki trenutno vlada, da bo na novo ustvarila še 5, še 6 pokrajin, in
               da se bo zgodba občin začela ponavljati. Torej tako, kot smo imeli na začetku, 10 in
               nekaj občin, danes smo pristali na 200 občinah, sem prepričan, da če bo sprejeta
               zakonodaja, kot nam jo danes minister ponuja, bomo s sedanjih oziroma s predlaganih
               14 pokrajin v roku naslednjih desetih let prišli na 30 pokrajin. Kaj smo s tem
               dosegli? Čisto nič. Zakaj upam to trditi? Prvič zaradi tega, ker so vsi trije zakoni,
               ki so danes pred nami, torej Zakon o financiranju pokrajin, spodbujajo k nastajanju
               novih pokrajin. Financiranje, viri financiranja spodbujajo, da se pokrajine, ki so
               zaenkrat predvidene, še bolj drobijo. Če pogledamo Zakon o volitvah v pokrajinah,
               vidimo, da se da, skozi proporcionalni način, glede na obstoječe število svetnikov,
               pokrajinskih svetnikov na posamezno regijo, seveda ugodnejši za posamezen egoističen
               političen interes, zmanjšati število pokrajin, kajti dejstvo je, da število svetnikov
               po posameznih pokrajinah ne more biti manjše, kot je že danes, pa ne glede na to ali
               bo 20 pokrajin ali samo 14. zaradi tega, ker vidimo, da nas to pod paradoks že v
               okviru obstoječe ureditve, da bodo posamezne pokrajine imele pokrajinske svete z
               manjšim številom svetnikov, kot ga ima, na primer, katera mestna občina, ki spada v
               to pokrajino. To pomeni, da bo manjše število ljudi nadziralo neprimerno večje
               področje in med temi področji bo tudi področje mestne občine Maribor, kjer bo že več
               svetnikov. Ampak seveda, na to ste bili opozorjeni nič kolikokrat. Ampak to so
               elementi, ki spodbujajo posamezne ljudi, predvsem tiste, ki so blizu politiki, da
               bodo zelo kmalu pristopili k postopkom za razdruževanje ene izmed teh štirinajstih
               pokrajin ali za ustvarjanje novih pokrajin. Iz tega naslova, po moji oceni, ne moremo
               pričakovati, da bodo pokrajine sploh zaživele v svojem času, kajti za enkrat je
               sistem, kot je danes pred nami, pisan z nalogami, obveznostmi za 14, po drugi strani
               sistem spodbuja nastanek novih šestih, sedmih, rekel sem prej 30. pokrajin. Ampak vse
               to, po naši oceni, prihaja izključno zaradi tega, ker je zakonodajalec, torej Državni
               zbor storil tistega dne, ko smo ali pa ko ste, da bom natančen, spremenili tudi
               Ustavo v pokrajinskih členih, ni zapisal in s tem dal garant državi, da bomo imeli
               samo toliko in toliko pokrajin. Danes govorim brez volje, zaradi tega, ker ste to
               isto zgodbo slišali že nič kolikokrat. Gre to isto zgodbo, bila je predstavljena na
               Ustavni komisiji, ker je ta ista zgodba bila predstavljena ob obravnavi ustavnega
               zakona, ker je bila ta ista zgodba predstavljena na nič kolikih tiskovnih
               konferencah, sporočilih za javnost, predstavitvah, pogovorih z ministri. In zato
               pravim, da je napaka v tej državi, v temu parlamentu, da iz komunikacije nihče noče
               ničesar vzeti. Da se praviloma govori samo zato, da se govori, ampak da se nismo
               pripravljeni poslušati. In tudi danes ne bom tako dolg, kot so bili nekateri
               govorniki pred menoj, kajti dejstvo je samo eno, v državi Republiki Sloveniji nam s
               tovrstno zakonodajo kot nam jo danes ponujate v sprejem, ne delate usluge. Res je, ne
               delate tudi škode, ampak usluge s tovrstno zakonodajo Republika Slovenija ne bo
               imela, posebej če pogledamo in jaz vam bom prikazal, pa vem, da veste, samo dva
               statistična podatka. Mislim pa, da je kolegica pred menoj govorila, da se Slovenija
               na cca. 35 področjih tako ali tako že deli, pa najsibodo upravne enote s področja
               policije, vojske, da imamo povsod že razdeljeno našo državo Slovenijo, ne vem, na 8,
               10, 40, 58 delov kolikor je upravnih enot. Da bi vsaj enkrat z malo več modrosti
               poskušali doseči in Slovenijo na vseh področjih približati približno enakim
               kriterijem torej, da bi imeli neke zaokrožene geografske enote, ki se bodo lahko
               prvič pogovarjale tako na področju policijekot na področju sodstva, kot na področju
               sodelovanja z Evropsko unijo. Ne! Ampak sodniki si Slovenijo razdelijo po svoje,
               vsako ministrstvo si Slovenijo razdeli po svoje; lokalnih skupnosti, jaz sem že
               rekel, imamo preko 200 in podobnih stvari.</p>
               <p>Ampak ne glede na karkoli, zaključil bom z naslednjo statistiko in sicer za primer
               bom vzel Osrednje slovensko regijo, torej ljubljansko regijo, ki naj bi imela cirka
               pol milijona prebivalcev. Po podatkih, ki jih imam 498 tisoč prebivalcev. Ta regija
               pa bo mejila z Notranjsko regijo, ki bo pa imela 51 tisoč prebivalcev. Hočem
               povedati, da če damo te številke v ključ za izračune finančnih sredstev ali pa za
               plačane davke ali pa za utemeljitev potreb po posameznih investicijah, vidimo, da
               bodo revne postajale samo še bolj revne in bogate pokrajine postajale samo še bolj
               bogate pokrajine. Po drugi strani pa tudi, če pogledamo prihodke posameznikov torej
               prebivalcev določenih koncev Slovenije in jih vključimo v posamezno pokrajino pod
               oznako BDP-ja vidimo, da je bruto družbeni produkt na prebivalca v Ljubljani, se
               opravičujem, v Osrednje slovenski regiji 18.786 in v bodoči pomurski pokrajini znaša
               polovico tega. Skratka, že danes ko še ni pokrajin, ko jih komaj postavljamo, ko
               postavljamo, ko postavljate, se opravičujem, njihove temelje, delamo bistvene
               razlike.</p>
               <p>Zato še enkrat in za zaključek. Napaka je bila storjena. Še zmeraj jo lahko
               popravimo, ampak samo pod pogojem, če bi se bil Državni zbor pripravljen se še enkrat
               postaviti v vlogo ustavodajalca in v Ustavo Republike Slovenije zapisal število
               pokrajin. Kajti Ustava, vsi vemo, se ne spreminja na podlagi aktualne slovenske
               politike ali pa aktualne grupacije znotraj politike in to bi bil garant, da vsaj
               nekaj let preživi sistem, vsebina in delo, da bi lahko posamezni uporabniki pokrajini
               vedeli - ja, danes so taka pravila igre, tudi jutri bodo. V obstoječem primeru pa
               tega v Ustavi nimamo, ko je to zakonska materija in ko vemo, da je postopek za
               spremembo zakona, ne glede na kvorumsko večino, ki jo zahteva ta zakon mnogo
               enostavnejši, lažji in iz prakse vsi vemo, podvržen aktualni dnevni politi, je to
               zelo slab garant.</p>
               <p>V Nacionalni stranki tovrstne zamisli ne bomo podpirali. V nadaljevanju pa se bodo po
               vsej verjetnosti moji poslanski kolegi obregnili ob posamezne točke, ki so seveda
               tudi sporne. Hvala.</p>
            </sp>
            <sp who="SDZ4:CukjatiFrance">

               <speaker>PREDSEDNIK FRANCE CUKJATI:</speaker>

               <p>Hvala. Gospod mag. Franc Žnidaršič, ga ni.</p>
               <p>Gospod Franc Jazbec bo predstavil stališče Poslanske skupine Slovenske demokratske
               stranke.</p>
            </sp>
            <sp who="SDZ4:JazbecFranc">

               <speaker>FRANC JAZBEC:</speaker>

               <p>Hvala lepa, gospod predsednik. Minister s sodelavci, kolegice in kolegi!</p>
               <p>Predlogi zakonov o pokrajinah, ki jih bomo danes podrobno obravnavali, jih pretehtali
               skozi vse zorne kote in ob tem slišali prenekatere pomisleke, imajo kar dolgo
               zgodovino. S to problematiko so se ukvarjale vse dosedanje vlade, žal neuspešno. V
               letu 1994 je Državni zbor sprejel Zakon o lokalni samoupravi in ustanovil nove
               občine, s tem je bila narejena prva stopnja lokalne samouprave. Tako so se v bistvu
               ločile pristojnosti države, ki jih na terenu zastopajo upravne enote in lokalne
               pristojnosti, ki jih opravljajo občine. V Ustavi pa smo imeli zapisano, da ima lahko
               Slovenija tudi pokrajine. Vsa leta od leta 1995 pa nobena vlada ni zbrala toliko
               politične moči, da bi se lotila tako imenovane druge stopnje lokalne samouprave, to
               je razdelitve Slovenije na pokrajine. Vsi poizkusi ustanovitve pokrajin do sedaj so
               klavrno propadli zaradi politične volje ali bolje rečeno nevolje. Sedanja koalicija
               si je zadala nalogo, da izpelje regionalno stopnjo lokalne samouprave. V lanskem letu
               je Državni zbor sprejel tudi spremembo Ustave Republike Slovenije. Spremenili smo
               121., 140., 143. člen, ki se nanašajo na pokrajine in v njih smo jasno zapisali, da
               ima Slovenija pokrajine. Spremembo Ustavo Republike Slovenije je potrdilo kar 77
               poslancev tega zbora. Proti pa so bili samo Slovenska nacionalna stranka in nekateri
               posamezniki. Ta korak pomeni zavezujoče dejstvo, da moramo v Sloveniji ustanoviti
               pokrajine, nenazadnje tudi zaradi učinkovitejšega črpanja sredstev iz EU. Hkrati pa
               je tako velika podpora dajala upanje, da bomo tokrat postopek v korist vseh
               državljanov in državljank speljali do konca.</p>
               <p>Če se osredotočimo samo na dogodke, ki smo jim priča v tem mandatu, torej dogodke
               zadnjih dveh let, lahko ugotovimo, da je bilo že veliko izrečenega na to temo, tako
               pozitivnega, kakor tudi negativnega. Zaključek vsega tega pa so zakoni, ki so danes
               pred nami in o katerih bomo danes razpravljali. Te zakone je pripravila Služba Vlade
               Republike Slovenije za lokalno samoupravo in regionalno politiko in nato je o njih
               tekla razprava znotraj koalicije, vzporedno pa je tekla razprava tudi s strankami
               opozicije in nenazadnje je bilo veliko razprave tudi v medijih. Razprava je pokazala,
               da so glavne dileme okoli tako imenovane enotirnosti oziroma dvotirnosti volitev
               predsednika pokrajine, prenosa nalog, financiranja pokrajine, nezdružljivosti
               funkcij, delitev mandatov znotraj pokrajin in enakomerne zastopanosti spolov. Vsi
               trije zakoni, ki jih danes obravnavamo, predstavljajo, skupaj s tako imenovanim
               Zakonom o ustanovitvi pokrajin, temeljni okvir pokrajinskih zakonov, katerim bodo
               sledili še drugi, ki bodo usklajevali druge zakone z ureditvijo pokrajin. Predlog
               zakona o pokrajinah ureja pravno sistemske sestavine pokrajine v skladu z ustavnimi
               načeli lokalne samouprave in načeli, ki so v pravni red Republike Slovenije vgrajene
               z evropsko listino lokalne samouprave. Osrednja vsebina predloga zakona o pokrajinah
               sta funkcionalna sestavina pokrajinske samouprave, ki se nanaša na naloge pokrajine
               ter organizacijska sestavina pokrajinske samouprave, s katero so opredeljeni organi
               pokrajine ter način sprejemanja odločitev v pokrajini. Vsebino zakona bi lahko tudi
               bolj preprosto opisali s tem, da ta zakon predstavlja osnovni okvir delovanja in
               organiziranosti pokrajin. Prav tako pa vsebuje postopek prenosa nalog v pristojnost
               pokrajin ter zagotovitev pogojev za začetek dela pokrajin. Natančno se opredeljujejo
               pokrajinski organi, to so pokrajinski svet, predsednik pokrajine ter svet občin in
               pokrajinska uprava. Zakon opredeljuje, da bo pokrajina v okviru svojih pristojnosti
               izvajala, v korist svojega prebivalstva, zadeve splošnega pomena, ki pospešujejo
               razvoj celotne pokrajine, v predlogu zakona opredeljene kot lokalne zadeve širšega
               pomena in zadeve regionalnega pomena. Lokalne zadeve širšega pomena so naloge za
               katere je generalno pristojna pokrajina, že na podlagi Ustave. Po vsebini pa so
               lokalne zadeve širšega pomena, zlasti na področjih zagotavljanja javnih služb
               pokrajinskega pomena ter nalog, ki so v zakonu določene kot naloge v pristojnosti
               samoupravnih lokalnih skupnosti, torej ali občin ali pokrajine, so po svoji naravi
               lokalne zadeve širšega pomena, ker so skupne območjem večih občin in presegajo
               njihove finančne zmožnosti. Naloge regionalnega pomena pa so naloge na področjih
               regionalne politike okolja in prostora, prometa, gospodarstva, šolstva in športa,
               kulture, zdravstva in sociale. V zakonu je zagotovljen tudi uravnotežen prenos nalog
               iz države na pokrajino. S 1. januarjem 2009 se bo na pokrajine preneslo izvrševanje
               upravnih nalog iz državne pristojnosti. V drugi fazi pa morajo ministrstva pristojna
               za posamezna področja nalog upravnih enot dve leti po ustanovitvi pokrajin spremljati
               njihovo delo in na podlagi analize najpozneje v treh letih predlagati rešitve, glede
               prenosa izvrševanja nalog iz državne pristojnosti, ki jih izvršujejo upravne enote,
               na pokrajine. Predlog zakona zagotavlja pokrajini pravni status, pravne osebe javnega
               prava in načeloma premoženjsko in finančno avtonomijo. To pomeni, da imajo pokrajine
               premoženje in lastne vire financiranja, s katerimi na podlagi pokrajinskega proračuna
               samostojno upravljajo.</p>
               <p>Drugi zakon, o katerem razpravljamo danes je Zakon o financiranju pokrajin. Ravno ta
               zakon je spodbudil največ pomislekov v času usklajevanj in je bil za to deležen še
               posebne pozornosti. Prvi osnutki so bili po tem kar nekajkrat spremenjeni in končna
               formula financiranja naj bi pomenila popolno avtonomijo pokrajin, česar smisel ta
               <stage xml:id="Redna-30-2007-07-13.stage9">(formula)</stage> tudi je. Financiranje pokrajin je razdeljeno na tri glavne vire in sicer:
               prvič, razvojno financiranje, ki vključuje 25% davek od dohodka pravnih oseb, ki ga
               plačajo v preteklem letu zavezanci s sedežem na področju pokrajine. Drugič,
               financiranje primerne porabe zajema 20% dohodnine, 20% trošarin od alkohola in
               alkoholnih izdelkov, 5% trošarin od energentov in električne energije in 5% trošarin
               od tobačnih izdelkov. Tretjič, viri, ki so prihodki od storitev javnih služb,
               premoženja, državnega proračuna in evropskih sredstev, ter del koncesijskih dajatev,
               vodno povračilo in povračilo za uporabo cest. Formula primerne porabe predstavlja
               izračun med razmerjem med površino posamezne pokrajine na prebivalca in celotno
               površino države na prebivalca; razmerje med deležem prebivalcev starih med 15 in 24
               let v celotnem prebivalstvu pokrajine in deležem v državi; razmerje med deležem
               prebivalca starejših od 65 let v celotnem prebivalstvu pokrajine in deležem v državi.
               Indeksom razvitosti pokrajine, ki je razmerje med indeksom razvojne ogroženosti
               pokrajine in ponderirano, aritmetično sredino indeksa razvojne ogroženosti v državi;
               povprečnina in število prebivalcev pokrajine. Ta formula bi morala zagotavljati
               popolno avtonomijo pokrajin, h kateri tudi težimo. Predlog zakona pa določa tudi
               predmet pravne podlage in merila za sofinanciranje nalog programov in investicij
               pokrajin. Sofinanciranje iz državnega proračuna sledi načeloma širše javne koristi in
               spodbujanja skladnega regionalnega razvoja.</p>
               <p>Tretji zakon je Zakon o volitvah v pokrajine. Cilj zakona je postavitev sistema
               volitev v organe pokrajin, to je v pokrajinski svet. Zakon tako ureja volilno
               pravico, volilni sistem, volilne organe, splošne, predčasne in nadomestne volitve,
               kandidiranje, glasovanje in ugotavljanje volilnih izidov ter varstvo volilne pravice.
               V prehodnih in končnih določbah so posebej urejene prve volitve v pokrajinske svete.
               Predlog zakona temelji na načelih lokalne samouprave, ki izhajajo iz ustavne ureditve
               lokalne samouprave v Republiki Sloveniji in na načelih Evropske listine o lokalni
               samoupravi.</p>
               <p>Če pogledamo generalno, vsa pripravljena zakonodaja temelji na enotirnem sistemu, to
               je na prenosu pristojnosti države na pokrajine ter s tem na postopni ukinitvi
               upravnih enot. Ta princip omogoča, da se administracija ne bo bistveno širila, kar pa
               je tudi osnova, da druga stopnja lokalne samouprave ne bo podražila delovanja države
               in lokalne birokracije. Današnja razprava bo, upam, pripomogla k temu, da prinese
               mnoge, nove poglede ali pa razblini vse dosedanje pomisleke. Pred nami so tudi
               parlamentarne počitnice, to je obdobje, v katerem bo potekel čas, namenjen za
               60-dnevno javno razpravo po občinah, o tako imenovanem četrtem zakonu. Tako bo zgodaj
               jeseni mogoče uskladiti tudi Zakon o ustanovitvi pokrajin še pred sprejetjem teh
               zakonov v drugem branju, tako na matičnem delovnem telesu kot na plenumu.</p>
               <p>Poslanci Slovenske demokratske stranke bomo z veseljem prisluhnili razpravi, vsaj v
               tistem delu, ki bo konstruktiven, po potrebi podprli tudi eventualne amandmaje, ki bi
               izboljšali zakone. Želimo namreč, da zakoni dobijo takšno vsebino, ki bo omogočala
               nemoteno, poceni delovanje ter delovanje v korist pokrajin in njihovih
               prebivalcev.</p>
               <p>Iz vsega povedanega izhaja, da bomo poslanci Slovenske demokratske stranke podprli
               predloge zakonov kot primerne za nadaljnjo obravnavo. Hvala lepa.</p>
            </sp>
            <sp who="SDZ4:CukjatiFrance">

               <speaker>PREDSEDNIK FRANCE CUKJATI:</speaker>

               <p>Hvala. Končali smo s predstavitvijo stališč poslanskih skupin. Sledi splošna razprava
               poslank in poslancev. Besedo ima gospod Samo Bevk. Prosim.</p>
            </sp>
            <sp who="SDZ4:BevkSamo">

               <speaker>SAMO BEVK:</speaker>

               <p>Hvala za besedo, gospod predsednik. Spoštovani zbor!</p>
               <p>Projekt razdelitve Slovenije na pokrajine je zelo zahtevna naloga, ki je doslej še
               nihče ni uresničil. Tudi sam minister je danes v uvodu dejal, da se na to
               pripravljamo že več kot deset let, vse od takrat, ko smo pri nas ustanavljali nove
               občine in začeli z reformo lokalne samouprave. Zato se tudi sam sprašujem, ali si ne
               bi za ustanovitev pokrajin vzeli še nekaj več časa za razmislek.</p>
               <p>Naj na začetku povem, da načelno ta projekt podpiram in bom danes za te tri zakone
               tudi glasoval. Vendar se bodo prave dileme začele odpirati šele v drugi obravnavi, ko
               bomo, po mojem prepričanju, imeli na mizi številne, tudi nasprotujoče si amandmaje.
               Predvsem pa, ko bo Vlada prišla še z naslednjima dvema, z Zakonom o ustanovitvi
               pokrajin, kjer bomo razpravljali o številu pokrajin in o sedežih pokrajin, ter z
               Zakonom o prenosu nalog v pristojnost pokrajin. Nenazadnje pa pričakujemo, da nam bom
               Vlada čim prej pripravila tudi razdelitev pokrajin na volilne enote. Kajti od takšne
               ali drugačne razdelitve posamezne pokrajine na volilne enote bo v marsičem odvisen
               tudi volilni izid. Torej, treh najpomembnejših dokumentov Vlada še ni sprejela. V
               rokah imamo samo predlog Vlade o razdelitvi Slovenije na 14 pokrajin. Toda še preden
               je Vlada pozvala občine, da posredujejo svoje pripombe je bilo posredovanih 14
               amandmajev. Ali je duh že ušel iz steklenice še preden se je razprava pravzaprav
               začela? Potrebna bo zelo velika politična modrost in previdnost, da bomo na koncu
               uspeli. Zato je škoda, da ne obravnavamo celotnega paketa pokrajinske zakonodaje
               skupaj.</p>
               <p>V nadaljevanju bi rad povedal, da se bo, po mojem mnenju, največja diskusija odprla
               prav v zvezi s številom pokrajin, sedeži pokrajin, prenosom pristojnosti z države na
               pokrajino in samim načinom financiranja. Stroka je že na začetku predlagala
               razdelitev Slovenije na šest do največ osem pokrajin. Minister pa je že večkrat
               povedal, da je Vladin predlog razdelitve na 14 pokrajin politična realnost oziroma
               jaz rečem bolje, da je to rezultat političnega kupčkanja. Če pogledamo v zgodovino je
               bilo slovensko narodno ozemlje do razpada Avstro-Ogrske razdeljeno na štiri
               zgodovinske pokrajine: na Kranjsko, Štajersko, Koroško in Primorsko. Trst pa je sredi
               19. stoletja dobil statut državno neposrednega mesta iz pokrajine izvzete upravne
               enote. Prekmurje, v ogrskem delu države, je bilo razdeljeno na dve županiji, obe pa
               sta imeli sedež zunaj slovenskega narodnega ozemlja. Po I. svetovni vojni je krivična
               rapalska meja Primorsko oddvojila od matične domovine. Po II. svetovni vojni upravno
               ozemeljska ureditev doživi številne spremembe. Nekaj časa smo imeli celo 384 občin in
               28 okrajev. Prav okraji so bili tisti, ki nas najbolj spominjajo na sedaj predlagane
               pokrajine. Število okrajev se od leta 1945 do leta 1965, ko so bili ukinjeni,
               spreminjalo in stalno nižalo, naprej na 27, potem na 19, pa na 11, 9, 8 in končno na
               4, s sedeži v Celju, Kopru, Ljubljani in Mariboru. Ob osamosvojitvi Slovenije je bilo
               v Sloveniji 65 občin. Leta 1995 pa je prišlo do politične reforme lokalne samouprave
               in nove upravno teritorialne ureditve v državi. Kaj se lahko iz tega kratkega
               zgodovinskega pregleda naučimo? Predvsem to, da tudi ta rešitev, ki je danes
               predlagana in če bo letos sprejeta, ne bo večna. Ko smo ustanavljali občine, pa tudi
               kasneje, ko smo bili priče nadaljnjemu drobljenju občin, se je zagotavljalo dodatne
               finančne vire za njihovo funkcioniranje. Zato lahko ugotovimo, da je za ustanavljanje
               novih občin tako velik interes predvsem zaradi tega, ker občine dobijo avtomatično
               več denarja. Predlagatelj paketa pokrajinske zakonodaje pa pravi, da bo imel ta
               projekt reforme lokalne samouprave na pokrajinski ravni značaj finančno nevtralne
               operacije. Če je temu tako, potem sem mnenja, da je projekt že v naprej obsojen na
               neuspeh. Če želimo ustanoviti pokrajine, se pravi, če želimo ustanoviti nekaj novega,
               potem moramo za to novost zagotoviti tudi dodatne proračunske finančne vire. Pred
               nekaj dnevi pa sem dobil v roke delovno verzijo novele Zakona o državni upravi. Če na
               kratko povzamem njegovo vsebino, potem lahko rečem, da se uvaja 14 novih upravnih
               okrajev, v katere se bo vključilo 58 obstoječih upravljavskih struktur z 204
               krajevnimi uradi. Se pravi, da bomo imeli ob 14 pokrajinah vzporedno strukturo 14
               upravnih okrajev, kar zagovarja minister za javno upravo, dr. Virant. Taka rešitev je
               v direktnem nasprotju s 14. členom Zakona o pokrajinah, ki natančno opredeljuje
               prenesene naloge na pokrajine. V tem členu je določeno, da pokrajine izvršujejo
               upravne naloge iz državne pristojnosti iz področja gospodarstva, turizma in
               gostinstva, kmetijstva, naloge s področja prostorov, graditve objektov, določene
               naloge na stanovanjskem področju, nekatere inšpekcijske naloge itd. Poleg tega je
               izrecno določeno, da pokrajina opravlja tudi naloge, ki jih izvršujejo upravne enote.
               Ob tej zmedi, ki vlada v Vladi, se pojavlja kar nekaj vprašanj. Je Vlada predlagala
               paket pokrajinske zakonodaje s figo v žepu, vedoč da bo zadeva propadla že zato, ker
               nima podpore znotraj koalicijskih vrst? Drugače. Se ne da razložiti dejstva, da na
               drugem ministrstvu, se pravi na Ministrstvu za javno upravo, pripravljajo zakonodajo,
               ki je v direktnem nasprotju z zakoni, ki jih obravnavamo danes? Gre za prestižne boje
               med ministri, morda za prestiž med koalicijskimi strankami? Glede na razporeditev
               moči v Vladi, ni težko povedati, kdo bo potegnil kratek konec. Zato sprašujem
               ministra za lokalno samoupravo, dr. Žagarja: Kako je mogoče, da smo omenjeni zakon,
               Zakon o državni upravi, dobili v usklajevanje v okviru partnerstva za razvoj? Ali v
               Vladi ne vedo kaj se na ministrstvih dogaja ali pa niso sposobni koordinacije in
               timskega dela. Kako težko bo uresničiti ta projekt zgovorno priča tudi ta zemljevid,
               na katerem so vrisane pripombe, ki so jih občine posredovale na ministrstvo in Vlado,
               še pred uradnim pozivom in 60-dnevnim rokom, ki ga občine imajo, da posredujejo svoje
               poglede na bodoče pokrajine. Del gorenjskih občin želi ustanoviti Zgornjegorenjsko
               pokrajino. Ljubljana se vidi kot samostojna pokrajina. Logatec in Ilirska Bistrica
               želita vsaka v svojo pokrajino, kar je glede na nesmiseln predlog Vlade celo zelo
               razumljivo. Vipava in Ajdovščina želita enovito pokrajino Primorsko. Na Goriškem
               oziroma na Severnoprimorskem pa je velika diskusija okrog imena same pokrajine. Nova
               Gorica želi obdržati ime Goriška pokrajina, večina drugih ali pa vsaj del teh drugih
               občin bi pa raje videla, da se imenuje Severnoprimorska pokrajina. V mojem volilnem
               okraju je bil leta 1993 izveden celo referendum o ustanovitvi Idrijsko-Cerkljanske
               regije. Tudi nimamo popolnoma enotnih stališč. Če pogledamo sklepa idrijskega in
               cerkljanskega občinskega sveta se med seboj v nekaterih podrobnostih bistveno
               razlikujeta. Predvsem sem prepričan, da bodo od ustanovitev pokrajin največ odnesli
               prav v sedežih teh 14-ih pokrajin, vsi ostali pa toliko kolikor se bodo znašli ali
               kolikor drobtinic kruha bo še ostalo na mizi. Vlada bo morala tudi drugim nekaj
               ponuditi, ali so to tako imenovane subregije ali nekaj drugega bo potrebno še doreči.
               Vsekakor pa bom, če se bo uresničil projekt ministra dr. Viranta, da bomo imeli
               vzporedni sistem pokrajin in upravnih okrajev predlagal, da se sedeži pokrajin in
               upravnih okrajev, ne prekrivajo oziroma ne prekrivajo nujno. Zato že sedaj najavljam,
               da bomo predlagali ali če hočete tudi zahtevali, da je sedež enega takšnega upravnega
               okraja, zakaj ne, tudi v Idriji.</p>
               <p>Naj sklenem. Stroka zagovarja čim manjše število pokrajin. Minister za lokalno
               samoupravo, dr. Ivan Žagar, oziroma Vlada jih predlagata 14, kar naj bi bil rezultat
               političnega dogovarjanja. Kot poslanec si moram pred odločitvijo, katero pokrajino
               zagovarjam, najprej odgovoriti na vprašanje kje bomo kot skupnost lahko najlažje
               uveljavljali svoje legitimne interese. Ker pa je za ta projekt potrebno v Državnem
               zboru zagotoviti skoraj ustavno večino, pozivam k tehtnemu premisleku. Politična
               tekmovanja v smislu kdo bo koga lahko ta projekt dokončno pokopljejo. Jaz bom, kot
               rečeno, danes v prvem branju te tri zakone podprl, kako bo v nadaljevanju pa bomo
               videli, odvisno bo predvsem od amandmajev in od zakonov, ki bodo še prišli na mizo.
               Hvala lepa.</p>
            </sp>
            <sp who="SDZ4:KlavoraVasja">

               <speaker>PODPREDSEDNIK MAG. VASJA KLAVORA:</speaker>

               <p>Hvala lepa. Besedo ima gospa Breda Pečan.</p>
            </sp>
            <sp who="SDZ4:PečanBreda">

               <speaker>BREDA PEČAN:</speaker>

               <p>Hvala lepa, gospod podpredsednik.</p>
               <p>Moram reči, da sama ugotavljam, da lahko rečem, da sem končno dočakala odločitev
               oziroma postopek odločanja o zakonodaji, ki smo jo, zlasti Primorci, čakali že polnih
               16 let, vse od nastajanja nove ustave naše države. Že takrat smo bili Primorci zelo
               aktivni in željni, da bi že ustava na drugačen način, na bistveno, bom rekla, bolj
               jasen način določala način ustanavljanja pokrajin, da bi ne bil postopek tako
               zapleten, kot je bil zapisan v Ustavi pred zadnjo spremembo, ki smo jo, kot smo danes
               slišali, sprejeli z, lahko rečem, kar spoštovanja vredno večino. Sedaj smo pred tem,
               da moramo za pokrajine, ki jih bomo, upam, do konca vendarle ustanovili, se pravi, da
               v času, ki je sicer nekoliko dolg glede na prve želje državljanov Slovenije, ki so
               vedeli, da država ne more funkcionirati pa tudi če je majhna kot je Slovenije na tako
               centraliziran način, kot funkcionira danes in sedaj. Vendar pa seveda nikoli nismo
               popolnoma zadovoljni z vsako stvarjo, ki se je skupaj lotevamo, ker pač <q>"več glav -
               več ve"</q>. In v tem primeru tudi seveda ima tudi zelo različne poglede in želje v zvezi
               z delovanjem pokrajin.</p>
               <p>Jaz bi se najprej skoncentrirala samo na poglavje v Zakonu o pokrajinah, ki govori o
               nalogah pokrajin, ki je tako rečeno, mogoče enostavno, pa vendarle dovolj mislim, da
               pošteno, zelo na splošno zapisano. Torej omogoča vse in nič, lahko rečemo, ali vse in
               skoraj nič. Tako lahko recimo pri prometu ugotavljamo, da sicer prenaša oziroma
               dovoljuje pokrajinam, da se ukvarjajo s pokrajinskimi cestami in z razvojem
               prometnega sistema, pri tem pa izpušča znova, kot je že pri občinah bilo, tudi
               urejanje javnega potniškega prometa, ki je ključnega pomena ne samo za notranjo
               povezanost prebivalstva znotraj občin, ampak še posebej znotraj posamezne pokrajine.
               In se da razumeti, kot da bo javni potniški promet še vedno v izključni pristojnosti
               države, Ministrstva za promet, ki svoje naloge na tem področju opravlja, milo rečeno,
               zelo slabo. Morda bi bila kakšna trša beseda bolj primerna.</p>
               <p>Ko govorimo o programih varstva okolja, ko govorimo o razvoju kulture, ko govorimo o
               razvoju zdravstvenega varstva menim, da je ta 13. člen dokaj jasen, ko pa preberemo
               kaj piše v zvezi s srednjimi šolami in pristojnostmi pokrajine na tem področju, pa
               lahko ugotovimo, da je tu najbolj jasno zapisano, da je možno vse ali skoraj nič.
               Morda je to tudi povezano s šolsko reformo, ki jo izvaja Ministrstvo za šolstvo in
               šport, kjer je ambicija, da bi prenesli zlasti srednje šole, pa tudi osnovne šole v
               zasebno sfero, in da so morda tudi zaradi tega nedorečene pristojnosti oziroma naloge
               pokrajine na področju šolstva.</p>
               <p>Ko govorimo o socialnem varstvu, pa je, zanimivo, vse tisto, česar ne mara država, in
               vse tisto, česar ne marajo občine, sedaj v pristojnosti pokrajin. In mislim, da je
               sicer to zelo koristno, ker konec koncev je socialno področje področje, ki je širše,
               kot je območje posamezne občine, ker je reševanje te problematike zahtevno in zato
               potrebuje večjo kritično maso ljudi in tudi sredstev za reševanje te problematike.
               Istočasno pa, če bi spomnila na spore, ki smo jih iz občin sprožali, prav ustavni
               spor v zvezi z družinskim pomočnikom, je zanimivo, kako se na koncu točke pojavi
               družinski pomočnik. Čestitke Ministrstvu za delo, družino in socialne zadeve, ker se
               je na ta način rešilo enega izmed svojih, upam reči, kar hudih problemov.</p>
               <p>Ko beremo te naloge, vsega skupaj je sedaj napisanih 16 in s tem tudi 17., ki pa
               potem zajema čisto vse, kar še ni napisano tu notri, se postavlja vprašanje, kaj se
               bo zgodilo s premoženjem, ki bo združeno na nivoju pokrajine, pa je do sedaj vanj
               vlagala posamezna občina ali pa morda nekaj občin skupaj, vendar ne vse, ki so v
               posamezni pokrajini. Jaz bi tu, recimo, opozorila na področje varstva pred naravnimi
               nesrečami in požarom. Na južnem Primorskem imamo dve gasilski brigadi oziroma ena je
               gasilska brigada, druga se imenuje gasilski zavod, se mi zdi, center, eden v Sežani,
               drugi v Kopru. Vemo tudi, da je Mestna občina Koper prav lansko leto zgradila oziroma
               dokončala novo stavbo te gasilske brigade, da smo sosednje občine, ki gravitiramo na
               to gasilsko brigado, sodelovale pri nabavi mobilne opreme, se pravi, gasilskih
               avtomobilov, tudi specialnih za gašenje na visokih stavbah in tako naprej, ampak same
               stavbe pa nismo sofinancirali. Kaj se bo zgodilo s tem premoženjem? Mi vemo, kakšni
               spori so bili pri delitvi premoženja občin, ki so se razdelile na več občin. Kaj se
               bo zgodilo sedaj, ko bo treba, po logiki stvari bi ga zavodi morali potem biti, ker
               so to javni negospodarski zavodi oziroma nejavne, negospodarske službe, bi po logiki
               stvari morali biti na nivoju pokrajine, ampak tukaj je seveda sedaj vprašanje, kako
               povrniti vložena sredstva občinam, ki so te objekte in to opremo v desetletjih, kar
               pač ti zavodi obstajajo, sfinancirale. Pojasnilo se bo tudi vprašanje, ko se bo
               začela izvajati naloga razvoja in financiranja recimo gledališč, pa na primer
               arhivov, pa nekaterih drugih območnih knjižnic in tako naprej, kar so ti do sedaj
               večinoma financirale samo nekatere ali pa celo samo ena občina znotraj
               novonastajajoče pokrajine.</p>
               <p>Menim tudi, da se pojavlja v zvezi z ustanavljanjem sicer pokrajin tudi težava, ko
               govorimo o strukturi, o sestavi pokrajinskega sveta, kjer je, če ima pokrajina do 150
               tisoč prebivalcev, predvidenih od 33 do 39 članov, nekatere pokrajine bodo imele pa
               kar krepko pod 100 tisoč prebivalcev. Zlasti tiste, kjer se bodo nekatere občine iz
               njih želele preseliti v sosednjo pokrajino.</p>
               <p>Eno vprašanje sodelavcem in seveda samemu ministru za lokalno samoupravo in
               regionalni razvoj, kaj se bo recimo zgodilo z Notranjsko pokrajino, če bo priznana
               pravica Ilirski Bistrici, referendum imajo sedaj 22. julija, če bo priznana pravica,
               da se vključi v Južnoprimorsko pokrajino. V tem primeru bo seveda Notranjska
               pokrajina bistveno manjša in po mojem tudi premajhna. In tukaj se potem seveda pojavi
               tudi v zvezi s tem število članov pokrajinskega sveta, ki je vendarle, čeprav gre za
               pokrajino, je vendarle tudi v tem primeru pri volitvah pomembno, da na enega člana
               pokrajinskega sveta tudi v državnih razmerah pade približno enako število volivcev,
               pripada enemu izvoljenemu članu oziroma voljenemu članu pokrajinskega sveta.</p>
               <p>In še nekaj, zanimivo je, da obravnava 23. člen v okviru delovnih teles pokrajinskega
               sveta tudi komisijo za romska vprašanja, medtem ko komisije za vprašanja italijanske
               in madžarske narodnosti v tem zakonu ni. Jaz menim, da najmanj, kar je, bi bilo
               smotrno in primerno, da bi to kar združili v enem odstavku, ker pač seveda drugače je
               videti nekoliko nenavadno.</p>
               <p>In sedaj eno tako kuriozitetno vprašanje. Vemo, da imamo na osnovi evropske direktive
               tudi v Zakonu o lokalnih volitvah že vneseno določilo, da imajo državljani Evropske
               unije, ki niso državljani Republike Slovenije, pasivno in aktivno volilno pravico,
               medtem ko pa imajo državljani državi, ki niso članice Evropske unije, samo aktivno
               volilno pravico, na lokalnem nivoju seveda. Kar pomeni tudi na nivoju pokrajine, ker
               je to pač druga stopnja lokalne samouprave. Do tu vse lepo in prav. Zdaj pa se
               postavlja vprašanje, v tem zakonu imamo predvidene posredne volitve predsednika
               pokrajine. On je izvoljen lahko kot nedržavljan Republike Slovenije in državljan
               Evropske unije tudi v pokrajinski svet, ker ima tudi pasivno volilno pravico. Od kod
               razlaga ali rešitev, da ta državljan ene od drugih evropskih držav, držav znotraj
               Evropske unije, nima pravice biti predsednik pokrajine? To je vprašanje, meni je
               sicer logična rešitev, bom rekla razumna rešitev, vendar pa, ali je kakršnakoli
               ustavna ali druga podlaga za tako rešitev. Kadar gre za volitve župan, ki so
               neposredne, takrat se mi zdi, da je upravičenost omejitve pasivne volilne pravice za
               izvolitev župana na samo državljane Republike Slovenije bolj logična, kot pa, kadar
               gre za posredne volitve, ko nekdo sme biti izvoljen v pokrajinski svet, ne sme pa
               biti izvoljen za predsednika te iste pokrajine. To se pravi, da tukaj nekaj ni čisto
               na mestu.</p>
               <p>In ko sem že pri volitvah, bi rada ponovila tisto, kar sem že pred mnogimi leti
               povedala ob Zakonu o lokalnih volitvah in bi to sedaj znova predlagala, da bi
               vendarle morda vzeli v razmislek tudi to varianto. Veste verjetno vsi, ki spremljate
               razprave okrog pokrajinske zakonodaje, da Poslanska skupina Socialnih demokratov in
               celotna stranka podpira neposredne volitve predsednika pokrajine, da ne zagovarjamo
               rešitve, ki je v sedanjem zakonu, ampak želimo, da bi bil predsednik pokrajine
               neposredno voljen, podobno kot predsednik države in kot župan. Zakaj - ne bi zdaj
               razlagala, ker ni pomembno, da bi jaz tukaj teorijo razvijala.</p>
               <p>Dejstvo je, da je to krucialno vprašanje te zakonodaje. Vendar pa argumenti, ki so
               bili navajani kot razlog, zakaj ne neposrednih in zakaj posredne volitve predsednika
               pokrajine, so zlasti sloneli na težavah, ki nastanejo, kadar je župan, konkretno, ker
               pač imamo tam zelo dolge, že dvanajstletne izkušnje oziroma zdaj že četrti mandat, da
               ko gre za neposredno izvoljenega župana, je potem težava, če je politična
               konstalacija v občinskem svetu taka, da ta župan težko ustvari neko sodelovanje v
               občinskem svetu z vsemi strankami in listami, ki so bile v občinski svet izvoljene,
               in da potem težko uresničuje njihov in svoj volilni program v mandatu, za katerega je
               bil izvoljen. To je res. Vendar pa imamo primere v Evropski uniji, kjer je izrecno
               rešena zadeva brez kakšnih posebnih težav in ki zagotavlja po eni strani trdnost
               oziroma tudi uresničljivost volilnih programov vseh tistih, ki nastopajo na lokalnih
               volitvah, tako predsednika oziroma župana kot tudi članov oziroma strank, ki so v
               pokrajinskem oziroma občinskem svetu, kot tudi trajnost take povezave, kasnejše, za
               vsa štiri oziroma v tem primeru, ko govorimo o pokrajinah, za pet let. Zakaj to
               govorim? Zaradi tega, ker tako v Franciji kot v Italiji, za druge države ne bi znala
               povedati, vem pa, da konkretno tam rešitev je taka, ne sicer na pokrajinskem nivoju,
               ampak na nivoju občine, da tisti kandidat za župana, ki je izvoljen, oziroma tiste
               stranke in liste, ki podprejo izvoljenega kandidata za župana, dobijo v italijanskem
               primeru 60% sedežev v občinskem svetu, v francoskem primeru pa celo 70% sedežev v
               občinskem svetu. Meni je bilo sicer razlagano, da je to ustavno lahko problematično.
               Mislim, da bi vsaj, če drugega ne, lahko odprli to temo in o njej kakšno resnejšo in
               poglobljeno besedo rekli. Gre namreč za to, da ta drugi vidik te rešitve, namreč ne
               samo to, da je potem, po domače bi rekli, <q>"mala mal'ca"</q> voditi občino ali pokrajino s
               tako sestavo. Tudi če samo 55% sedežev pripade predsednikovi opciji, je čisto dovolj
               za to, da se lahko normalno izvaja program, ki je bil zastavljen za mandat petih let.
               Še bolj pomembno je to, da če slučajno pride do spora znotraj teh strank in list, ki
               so podprle izvoljenega predsednika, lahko predsednik s svojim odstopom v trenutku
               razreši politično krizo in enostavno se gre v nove volite. Zakaj je to dobro? Zaradi
               tega, ker je potem to neke vrste garancija za trdnost sodelavcev, ki bodo pokrajino
               vodili naslednjih pet let. Mislim, da je to rešitev, ki je podlaga za resno
               razmišljanje o drugačni rešitvi volitev v pokrajinski svet in predsednika pokrajine
               in menim, da bi bilo dobro, če bi Vlada in predvsem minister za lokalno samoupravo in
               regionalni razvoj, njegove sodelavke in sodelavci, vendarle morda dali v razpravo,
               ker mislim, da bomo imeli še tudi javno predstavitev mnenj, ki jo bomo verjetno
               zahtevali na delovnem telesu. Upam, da jo bo izglasovali, da bi potem to debato okrog
               zakona o pokrajinskih volitvah odprli in se vprašali ali je to res tako
               revolucionarna poteza, glede na to, da recimo v Italiji funkcionira sedaj že, mislim,
               da že tretji mandat, ja, tretji mandat, v Franciji pa mislim, da še kakšen mandat
               več. In mislim, da je to lahko rešitev, ki bi se je bilo koristno lotiti.</p>
               <p>In še nekaj. Govora je o nalogah pokrajine, ki jih lahko ena pokrajina oziroma
               državnih nalogah, ki jih lahko ena pokrajina izvaja za celotno državo. V točki, ki
               govori o urejanju prometa v pokrajini, je govora o plovbi po celinskih vodah. Ni niti
               besede omenjene o plovbi po morju. Morje ni celinska voda in zaradi tega sklepam, da
               bi bila intenca predlagatelja zakona, da morje izključi iz pristojnosti pokrajine.
               Menim, da glede na izkušnje, ki smo jih Primorci imeli z našo pokrajino, ki se ji je
               reklo Skupnost obalnih občin, ki je upravljala obalno območje morja, to je do dveh
               milj mislim, da je bilo, ampak lahko, da je bilo miljo in pol, ker to je pa res že
               tako dolgo, da se ne spomnim več, da bi bilo koristno, če bi na pokrajino prenesli
               upravljanje priobalnega morja. Zakaj? Zaradi tega, ker že po sedanjih izkušnjah, žal
               vi, gospod minister za lokalno samoupravo, tega ne poznate, vendar bi lahko vprašali
               kolega Janeza Podobnika, pa mogoče še njegove predhodnike, koliko je bilo Ministrstvo
               za okolje in prostor skrbno pri upravljanju obalnega morja. Zelo neskrbno je bilo v
               vseh mandatih, brez izjeme, in je prepuščalo občinam, da so skrbele za vzdrževanje
               režima v tem območju, kljub temu, da to sploh niso niti imele denarja za to, niti
               niso tega bile obvezane delati. Vendar kar je pač mejilo njihovo ozemlje na tisto
               morje, so morale to tudi početi. Podobno kot marsikdaj tudi za marsikateri kanal ali
               pa reko tudi na kopnem, na kontinentu, občine zanje skrbijo. Jaz se vam zahvaljujem
               za pozornost in končujem.</p>
            </sp>
            <sp who="SDZ4:KlavoraVasja">

               <speaker>PODPREDSEDNIK MAG. VASJA KLAVORA:</speaker>

               <p>Hvala lepa. Besedo ima gospod dr. Pavel Gantar.</p>
            </sp>
            <sp who="SDZ4:GantarPavel">

               <speaker>DR. PAVEL GANTAR:</speaker>

               <p>Hvala lepa, gospod podpredsednik. Spoštovane kolegice in kolegi! Minister s
               sodelavci! Jaz sem slučajno bil tudi eden od ministrov, ki ga je v zaključnem govoru
               kritično ošvrknila gospa Pečanova. Mogoče bo to še kakšna tema o obalnem, prioblanem
               morju in velikih prizadevanjih vseh treh obalnih občin za čisto priobalno morje. Bom
               takrat povedal kaj več, danes se bom tega vzdržal. Poleg tega, da ne bom govoril o
               teh zadevah, ne bom govoril tudi o vsakem zakonu posebej, bom pa govoril, kot je v
               moji navadi, tudi o zakonu, ki ga ni. In to je o zakonu o ustanovitvi pokrajin.</p>
               <p>Prva moja točka oziroma poanta, ki jo želim izpostaviti v razmeroma kratki svoji
               predstavitvi, je to, da je eden največjih problemov ob vseh prizadevanjih ministra,
               ki mu štejem v dobro, da se je znal pogovarjati, da se je veliko pogovarjal, da je
               bil tudi dojemljiv za določene pripombe. Ampak kljub vsemu, ena največjih
               pomanjkljivosti in tudi napak je ta, da smo mi razpravljali o pristojnostih pokrajin,
               o financiranju pokrajin, o volitvah v pokrajinah, o vlogi in položaju pokrajin, ne da
               bi hkrati razpravljali tudi o njihovi velikosti in teritorialni organizaciji in
               širitvi. Pristojnosti neke pokrajine so lahko zelo zelo drugačne, zelo različne glede
               na to ali so te pokrajine v teritorialnem in prebivalstvenem smislu velike ali
               majhne. Hkrati pa se je treba otresti iluzije, da je ustanavljanje pokrajin v bistvu
               politično administrativni akt, da je to neka politično administrativna delitev in da
               pokrajine pravzaprav niso družbena teritorialna skupnost, kot rečemo v prostorski
               sociologiji, urbani geografiji in tako naprej. Mi ne ustanavljamo pokrajin na prazno,
               na izpraznjeno karto Slovenije, na <q>"tabulo raso"</q>, kot bi lahko rekli, ampak imamo v
               Sloveniji dolgo časa obstoječi, delujoči urbani sistem, sistem mest in naselij,
               sistem hierarhij, povezav, interakcij med temi mesti in naselji, vasmi, imamo nek
               prostorski sistem. In te pokrajine, ko bodo ustanovljene, če bodo ustanovljene bodo
               seveda padle, v ta sistem, bi temu rekli. In kako bodo padle je zelo usodno
               vprašanje. Se pravi, mi dejansko imamo neke členitve, neke organizacije, neke
               družbeno prostorske sovisnosti in v tem je vsa ideja regionalizma. In to je, kdaj je
               regija oziroma pokrajina v tem primeru tista oblika organizacije, ki presega lokalne
               ravni, kjer neke družbeno prostorske sovisnosti delovnih mest, stanovanj, uslug,
               izobraževalnih inštitucij, prometa presegajo lokalnost in se morajo organizirati in
               se organizirajo na nadlokalni ravni. Nekdo, ki stanuje v Domžalah, kot je moja
               kolegica, lahko dela v Ljubljani, ima neke določene usluge v neki tretji občini in
               tako naprej. To je to, kar se imenuje prostorska sovisnost. Prostorska sovisnost je
               105 tisoč avtomobilov, ki vsako jutro pride v Ljubljano in odide iz Ljubljane. In
               popolnoma jasno je, če želite urejevati recimo Ljubljano, potem ni vseeno, kaj se
               dogaja v Grosupljem, v Domžalah, na Vrhniki in tako naprej. In če se ne zavedamo, da
               je to ideja pokrajine, da prehajamo na način teritorialne sovisnosti in organizacije
               na širšem nivoju, potem se seveda lahko <q>"pričkamo"</q> o pokrajinah, ne da bi vedeli,
               kakšne in kako velike bodo. Pokrajine morajo biti tako velike, da zajemajo to
               sovisnost na ravni vsakodnevnega življenja, pa tudi širše. Pokrajine morajo imeti
               tudi neke vrste središč. Ni pa nujno, da je središče edina točka, ki determinira vse
               življenje v pokrajini. Recimo tipični primer je, jaz ne bom zdaj navajal nobenega, v
               vseh tistih novih pokrajinah, ki naj bi bile, kjer se prepirajo o tem, kje naj bo
               središče. To je že prvi indikator to, da tisto območje ni sposobno definirati
               pokrajine na nek način. Če se prepirajo o središču, to že pomeni pravzaprav, da ne
               vemo, kako oziroma je med njimi nasprotovanje temu elementu prostorske sovisnosti. In
               to je prva zadeva.</p>
               <p>Gospod minister, greva kar črta pokrajine, polovico jih lahko sčrtva takoj. In stroka
               je tukaj enotna, 6 do 8 pokrajin, nikakor pa ne 14 ali celo več. To je problem, ki bo
               seveda nas zaposloval naprej. In več kot 6 do 8 pokrajin, vas opozarjam resno, je
               zgrešen projekt in ga jaz ne bom mogel podpreti. K temu je treba dodati še to, da
               razvoj prometne infrastrukture, informacijsko-komunikacijskih tehnologij povečuje
               teritorialni obseg vsakodnevnega človekovega gibanja, kar sem že stokrat poudaril in
               s tem tudi povečuje teritorialno in gospodarsko sovisnost v pokrajinah. Pred skoraj
               30-imi leti je veljalo, da je spodnji prag pokrajine približno 150 tisoč prebivalcev
               po tradicionalni teoriji centralnih krajev. Danes je seveda ta prag, jasno, lahko
               samo večji, nikakor ne manjši. In temu, kar sem že povedal, bi dodal še en vidik, ki
               sem ga že omenil. To je problem tega urbanega sistema. Mi, kot veste, bomo uvedli
               schengensko mejo, razen proti Hrvaški. V tem trenutku se bodo urbani sistemi začeli
               povezovati neposredno med seboj, to delajo že danes. Vi imate Trst, Furlanijo
               Julijsko krajino nasproti obale. Tu ne bo meje. To bo nekoč enovit velik urbani
               sistem. Podobno velja na drugi strani, recimo, Gradec Maribor, Lipica in tako naprej.
               Pa tudi, recimo, kaj jaz vem, Nova Gorica - Gorica. S tega vidika so majhne pokrajine
               res velik problem. Majhne pokrajine se ne bodo mogle soočiti na približno enakopravni
               osnovi s temi urbanimi sistemi, ki že segajo čez slovensko mejo. In še to. Če bomo
               imeli majhne pokrajine in Ljubljano tako, kot je, Ljubljana ne bo nikoli mogla
               odigrati tistega povezovalnega, skupaj z Mariborom, centriranja slovenskega urbanega
               sistema. In ta bo razpadel. Nič hudega. Slovenstvo ne bo ogroženo, da bi koga, ali
               pa, ne vem, osnovna šola v Kopru, ne bodo ogroženi v Mariboru, se ne bodo v osnovnih
               šolah učili samo nemško ali karkoli podobnega. Nobenega strahu pred kakšnih takim na
               pol primitivnim nacionalizmom. Ampak sistema medsebojnih povezav ne bo več. Več bo
               imel Koper s Trstom, kot bo imel z Ljubljano. In to je ta problem. Zato je v
               nasprotju s tistimi, ki ves čas govorijo o nerazvitosti robnih pokrajin Slovenije -to
               je problem, ne zanikam ga - ampak problem osrednje vloge slovenskih mest v
               pokrajinski strukturi je enako velik problem. Ne samo Ljubljane, Maribora, Novega
               mesta, vseh teh središč, ki so v prostorskem planu opredeljena kot središča
               nadregionalnega oziroma celo nacionalnega pomena. In če ne gledamo s tega vidika, nam
               bo razpadlo mnogo več kot mislimo. Zakaj? Na račun nekaterih pobožnih želja nekaterih
               politikov iz strank, ki se vidijo, da bi bili lahko veliki gospodarji v točno tako
               zasnovani regiji, kot jo predlagajo, ali pa ta regionalizem, drobljenje žene želja po
               subvencijah. Kamorkoli ste pogledali v časopise, vsi kalkulirajo: če smo pokrajina,
               dobimo več ali dobimo manj. In to je logika kosovskega razvoja v stari socialistični
               Jugoslaviji, kjer je bil glavni problem kosovskega vodstva, kako pokazati, da nisi
               presegel praga razvoja, ki bi ti odrekel državni denar. Razvoj nerazvoja je bil
               glavna tema. In pri nas bo razvoj nerazvoja ponovno glavna tema. Zato razvoj seveda
               se mora striktno fokusirati na projekte in na vse te stvari, ne nekih temeljnih
               infrastrukturah, ki jo je država dolžna zgraditi, ampak ne več kot to. In še enkrat
               pozivam k razumu, da se dajmo ustaviti, dajmo pogledati te zadeve skupaj s
               teritorialnimi možnimi členitvami, pri čemer sem jaz tako kot ostali strokovnjaki
               prepričan, da je to 6 do 8, in se moramo tu ustaviti. Šibke regije, kot sem rekel, ne
               bodo mogle parirati. In te reorganizacije, ki se dogajajo, na katere je opozoril
               gospod Bevk, točno kažejo ta problem. Prav gotovo je ta Virantov predlog odgovor na
               slovenske centralizirane uprave, na idejo regionalizma in pokrajin, kakršnakoli že
               je. Ampak hkrati je tudi signal, sporočilo Vlade, kadar ne ve, kaj bi naredila,
               panično začne reorganizirati. Dajmo ustaviti to paniko. Dajmo razmisliti, poglejmo še
               enkrat pristojnosti, vlogo, funkcijo pokrajine znotraj slovenskega globalnega
               sistema, znotraj delitve fukcij in v primerjavi s tujimi, sosednjimi urbanimi
               sistemi, ne bom rekel, da so tuji, sosednjimi urbanimi sistemi, in naredimo nekaj
               pametnega iz teh pokrajin, ker mislim, da jih potrebujemo. Jaz mislim, da jih
               potrebujemo ravno zaradi razlogov, ki sem jih opisal. Mislim, da jih potrebujemo, če
               so prave, če pa ne, raje ne. Hvala lepa.</p>
            </sp>
            <sp who="SDZ4:KlavoraVasja">

               <speaker>PODPREDSEDNIK MAG. VASJA KLAVORA:</speaker>

               <p>Hvala lepa. Besedo ima gospod minister.</p>
            </sp>
            <sp who="SDZ4:ŽagarIvan">

               <speaker>DR. IVAN ŽAGAR:</speaker>

               <p>Hvala za besedo. Mislim, da sem na konkretna vprašanja, pa tudi sicer na dosedanjo
               razpravo vseeno dolžan nekaj pojasnil, kar zadeva pripravo, sprejemanje in tudi
               usklajevanje te zakonodaje.</p>
               <p>Kar zadeva ustanavljanje pokrajin z vidika njihove razvojne funkcije, mislim, da tudi
               iz te razprave sledi, da je ustanovitev pokrajin pravzaprav nujna. In če želimo do
               pokrajin priti, potem moramo sprejeti ustrezen paket zakonodaje.</p>
               <p>Kar zadeva ta paket zakonodaje, je treba v bistvu sprejeti šest zakonov. Brez
               kateregakoli od teh šestih zakonov praktično pokrajin nimamo. V tem trenutku imamo v
               razpravi seveda te tri osnovne vsebinske zakone, pri tem je na nek način v razpravi
               odprt Zakon o ustanavljanju pokrajin, ki govori o številu, sedežih, tudi
               poimenovanjih in ki se sprejema z dvotretjinsko večino v Državnem zboru. Ta razprava
               v tem trenutku poteka in mi skozi to razpravo, ki se bo zaključila konec tega meseca,
               dobivamo pripombe <stage xml:id="Redna-30-2007-07-13.stage10">(ki se jih bom lotil na koncu)</stage>, na podlagi česar bomo poskušali
               uskladiti in pripraviti dokončni predlog tega zakona.</p>
               <p>Potem imamo sočasno, na podlagi vsebinske zakonodaje, že v tem trenutku v pripravi
               tako imenovani tehnični zakon, ki je nadgradnja te vsebinske zakonodaje. To pomeni,
               da s tem zakonom že v tem trenutku popravljamo oziroma spreminjamo celoten paket 50
               in nekaj zakonov, ki jih je treba spremeniti na področju področne zakonodaje, ker
               posegajo na nivo delovanja bodočih pokrajin. Zadnji teh zakonov je zakon, ki bo
               določal volilne enote, ki ga pa ni mogoče pripraviti pred tem, dokler nimamo meja
               pokrajin poznanih. Kar zadeva tega celotnega paketa zakonodaje, je potrebno seveda
               povedati, da ni mogoče v istem trenutku celotnega paketa predlagati, ker so postopki
               sprejemanja teh zakonov v Državnem zboru in te postopke narekuje tudi sama ustava
               nekoliko različno. Pri Zakonu o ustanovitvi pokrajin je zahtevana soudeležba občin,
               kar je seveda tudi sicer normalno in je zahtevana javna obravnava. To je seveda
               pravilno, da dobimo ta pravi odziv s terena, ki bo na nek način lahko dal tiste
               najboljše rešitve. Idealnih rešitev, ki bi ustrezale prav vsakemu v Sloveniji, pa
               verjetno ne bo nikoli mogoče pripraviti. Nekaj, kar je zame lahko idealna rešitev, za
               nekoga drugega pač ni. Normalno, da so tudi v tem primeru pogledi različni, vendar
               sem prepričan, da stvari potekajo v neki pozitivni in v neki konvergentni smeri.</p>
               <p>Kar zadeva teh časovnih eventualno zamikov, moram povedati to, da so nastali, če so
               že nastali, in sicer ne ogrožajo sprejemanja celotnega paketa zakonodaje in celotne
               izvedbe projekta tudi zaradi razprave, ki je bila zelo široko opravljena v Državnem
               zboru. Ne seveda v tej dvorani, ampak v fazi usklajevanj s posameznimi političnimi
               strankami. Mi smo to zakonodajo vsaj v treh krogih predstavljali vsem strankam tega
               Državnega zbora, tako koalicijskih kot opozicijskih in smo tudi v maksimalni možni
               meri sproti poskušali upoštevati pripombe, ki so prihajale in ki so pomagale k
               izboljševanju tudi te zakonodaje. Jaz sem tudi prepričan, da bo tudi ta razprava, ki
               danes tukaj poteka in ki še bo potekala, tudi verjetno skozi vložene potencialne
               amandmaje prispevala k izboljšanju te zakonodaje, kar je nujno, saj mi želimo
               pripraviti čimbolj kvaliteten paket zakonodaje, ker nenazadnje sprejemamo to
               zakonodajo za daljše časovno obdobje in z uvajanjem pokrajin bistveno spreminjamo in
               posegamo v način upravljanja Slovenije, seveda v pozitivni smeri.</p>
               <p>Kar zadeva ta tehnični zakon, ki bo bolj natančno dal še nekatere odgovore, čeprav so
               v vsebinski zakonodaji okvirno ti odgovori zajeti, da ga tudi ni mogoče bilo
               pripraviti prej, dokler nismo imeli osnovno določenih vsebin. Na podlagi vsebin, ki
               se prenašajo navzdol, govorimo pa predvsem o tem delu, je seveda zdaj mogoče, da ta
               proces poteka. In moram reči, da je bil ta osnovni paket zakonodaje tudi na vladni
               ravni sprejet s soglasjem, tako da tukaj ne more biti nikakršnih dilem in Vlada je
               zavezana k projektu ustanovitve pokrajin, ker ga iz razvojnih vidikov Slovenija nujno
               potrebuje, in to ne samo zaradi tega razvojnega vidika, ki je povezan z največjo
               pomočjo tistim območjem, ki so najbolj razvojno ogrožena, vendar sem jaz prepričan,
               da pravzaprav pokrajine prinašajo razvoj celotnemu območju Slovenije. Prinašajo neko
               novo razvojno dinamiko, tudi tistim najbolj, v tem trenutku že razvitim delom, kjer
               na prvi pogled izgleda, da pokrajine niso potrebne, vendar pa sem prepričan, da tudi
               skozi nek sistem konkurenčnosti, ki nastaja, tudi neke tekme, seveda v pozitivnem
               smislu, bo tudi v tem delu razvoj lahko tekel hitreje.</p>
               <p>Kar zadeva tudi priprave te zakonodaje, jaz moram reči, da daleč od tega, da je bila
               stroka izključena. Strokovna diskusija je potekala na tem nivoju že od ustanovitve
               občin, torej že vsaj 10 let. Vsi tisti pozitivni elementi stroke oziroma dognanja
               stroke, ki pa, moramo seveda tudi povedati, niso vedno enoznačni, so vključeni v
               pripravo te zakonodaje. Pri tem delu pa je bil poseben poudarek dan na finančni del
               priprave zakonodaje, kjer pa je bilo potrebno tudi vključiti dodatno finančno stroko
               s tega področja in upoštevati zatečeno stanje, ki ga imamo v Sloveniji.</p>
               <p>Kar zadeva teh treh zakonov bi se mogoče najprej ustavil na nekaterih vprašanjih, ki
               so se pojavljala pri prvem zakonu, ki je povezan s prenosom vsebin oziroma določanjem
               vsebin, z zakonom o pokrajinah. Imamo tri osnovne sklope nalog, ki bi jih naj
               pokrajine opravljale. Osnovni namen je seveda prenos nalog, pristojnosti, ki so
               pokrajinskega, regionalnega pomena iz državnega nivoja navzdol skupaj s finančnimi
               viri in skupaj z administrativnimi strukturami. To še posebej poudarjam. In v tem
               smislu je ta operacija zastavljena finančno nevtralno. Torej ne govorimo niti o novih
               delovnih mestih, govorimo o selitvi delovnih mest iz, recimo, osrednjega dela
               Slovenije v tista okolja, ki ta delovna mesta v razvojnem smislu nujno potrebujejo,
               tudi potrebujejo določen dodatni intelektualni potencial, ki bo prisoten v tistem
               delu, kjer je bilo potrebno seliti. Tudi tukaj ugotavljamo, da je prisotna v
               Sloveniji migracija. Pomemben delež migracije in mi smo prepričani, da bomo tudi s
               pokrajinami en del te migracije ali pa en del teh tokov, ki tečejo pravzaprav v eni
               smeri, samo v center, lahko preusmerili mogoče tudi v drugi smeri, torej v te druge
               pokrajinske centre.</p>
               <p>Drugi del nalog je ta del, ki je povezan s prenosom nalog v izvajanje, kar zadeva
               upravnih enot oziroma vprašanja, ki so povezana z enotirnostjo, z dvotirnostjo
               sistema. Rešitev, ki je v tem trenutku sprejeta na Vladi in je tudi rezultat razgovor
               v vsem tem času tudi na politični ravni, predvideva enotirni sistem, ki se uvaja
               postopno. V prvi fazi se prenašajo, to pa takoj z ustanovitvijo pokrajin, tiste
               naloge iz upravnih enot, ki so tesno povezane z razvojnimi funkcijami bodočih
               pokrajin, torej s področja gospodarstva, turizma, kmetijstva in še nekatere druge,
               tudi s področja prostorskega načrtovanja, s področja izdajanja recimo gradbenih
               dovoljen. Sočasno se s tem prenašajo tudi ustrezne inšpekcije. In drugi del, naloge
               se pa naj prenašajo po analizi, kar zadeva ostalega dela s tega naslova po tem
               prehodnem obdobju. To je povezano tudi s tem, da ne bi takoj v prvi fazi preveč
               obremenili oziroma preobremenili in povzročili eventualno dodatne težave, ker želimo
               zagotoviti čim bolj enakomeren prenos nalog, ki so povezane konkretno z državljankami
               in državljani v tem prehodnem obdobju. Tretji segment nalog je ta segment nalog, ki
               je povezan z nalogami, ki bi se naj prenašale iz občin. Jaz moram to zelo jasno
               povedati, da mi v tem trenutku s to zakonodajo nismo v ničemer posegali na območje
               delovanja občine, razen tisto, kar je že bilo pred tem pravzaprav navedeno, nismo
               posegali tudi ne v sam sistem financiranja občin, tako kot je postavljen. Občinam
               ostaja vsa avtonomija, kot je bila do zdaj sprejeta. Je pa res, da smo z vidika bolj
               učinkovitega izvajanja posameznih nalog dopustili, da pa občine nekatere naloge
               prenesejo navzgor. In so lahko ti prenosi tudi različni od okolja do okolja. Seveda
               pa mora ta prenos potekati dogovorno, najprej znotraj samih občin in na drugi strani
               tudi z bodočimi pokrajinami, s tem, da moramo jasno povedati, da je to drugi nivo
               lokalne samouprave in da so občine prvi nivo lokalne samouprave in da sta ta dva
               nivoja sicer ločena. Pričakuje se pa in tudi elementi, ki urejajo zakonodajo, gredo
               pa v tej smeri, da se vzpostavi v maksimalni možni meri sodelovanje med tema dvema
               nivojema tudi z vidika nevarnosti recimo potencialnih pokrajinskih centralizmov, ki
               si jih ne želimo, in ki so nujno povezane z neko enakomerno porazdelitvijo služb,
               inštitucij znotraj posameznih bodočih pokrajin. V tem smislu je ta prenos nalog
               upravnih enot v izvajanje bodoče pokrajine zelo pomemben.</p>
               <p>Mogoče bi se sedaj nekoliko še dotaknil tudi samega financiranja, ker je to izjemno
               zahtevna tema, tudi v strokovni literaturi je bila najmanj obravnavana in ker je
               povezana s specifiko financiranja oziroma tudi sistema zajemanja davkov, ki ga v tem
               trenutku imamo v Sloveniji, torej s celotnim paketom in segmentom davčne zakonodaje.
               Pri pripravi tega zakona o financiranju pokrajin smo izhajali iz določenih izhodišč,
               iz določenih robnih pogojev, ki jih ne želimo kršiti. Osnovni namen je, tako kot sem
               že povedal, da selimo naloge skupaj s finančnimi viri in skupaj z administrativnimi
               strukturami iz državnega nivoja od zgoraj navzdol. Torej ni v tem smislu nekih novih
               nalog, ki se že v tem trenutku ne bi izvajale, čeprav bodo bodoče pokrajine v svoji
               razvojni funkciji prihajale do nekih novih nalog in rešitev. Vendar v tem trenutku
               govorimo o tistih nalogah, ki so pokrajinskega pomena, ki jih izvaja država in jih
               selimo navzdol. In te naloge so dejansko pokrite. Ampak prepričani pa smo, da jih
               bodo pokrajine bistveno, bistveno bolj učinkovito lahko izvajale in bodo lahko
               bistveno bolj učinkovito dajale poudarek vsebinam, ki so v posameznih okoljih tudi
               skozi druge parametre, torej naravne, zgodovinske, geografske in še katere prisotne.
               Ta okvir, ta omejitev je povezana najprej s tem, da mora javnofinančni okvir ostati
               takšen, kot je, da je ta operacija dejansko načrtovana finančno in nevtralno v
               izhodišču, da nimamo novih davčnih virov, ni novih davkov, da imamo izjemno
               neenakomerno porazdelitev davčnih virov, ki sledijo delno iz razvitosti Slovenije kot
               take po posameznih območjih, delno pa tudi redno iz sistema davčne zakonodaje v
               smislu zajemanja teh davčnih virov in moramo v tem delu pokrivati tiste zakonske
               naloge, ki se prenašajo navzdol, torej moramo zagotoviti funkcioniranje inštitucij,
               ki jih prenašamo navzdol. In v tem smislu smo šli v sistem v dveh smereh. Na eni
               strani v sistem primerne porabe, ki zagotavlja izvajanje teh nalog. Mi ocenjujemo, da
               tudi znotraj tega sistema, ki po ocenah, ki so bile narejene, pokriva izvajanje teh
               nalog po trenutnih ocenah, te ocene so bile delno tudi posredovane poslanskim
               skupinam, delno pa v teh bolj detajlnih delih potekajo te stvari v tem trenutku, ko
               pripravljamo in spreminjamo področno zakonodajo. In ta področna zakonodaja bo
               pripravljena do septembra in bo takrat prišla tudi v proceduro. V tem smislu
               zagotavljamo te naloge, ampak znotraj tega tudi verjamemo, da je del manevrskega
               prostora namenjen lastni avtonomiji pri odločanju. Tudi torej znotraj primerne
               porabe. Mi smo na tem delu odstopili v posameznih deležih posamezne davčne prihodke,
               ki so na voljo, vendar tega ni bilo mogoče narediti v celoti za pokrivanje primerne
               porabe, ker bi v tem smislu lahko s pokrajinami naredili obratno, kar dejansko želimo
               narediti. Pri posamezna okolja skozi pokrajine namesto, da bi jim pomagali pri
               razvoju, še dodano oslabili oziroma jih celo lahko onemogočili. Moramo pač imeti v
               vidu celotno območje v Sloveniji.</p>
               <p>V drugem delu želimo pokrajinam dati tudi sistemsko vire za razvojno investicijsko
               funkcijo. V tem delu smo iz tega dela prenosa teh nalog, torej razvojnoinvesticijskih
               iz državnega nivoja navzdol, opredelili vire skozi odstopljeni delež davka na dohodek
               pravnih oseb in ta dohodek smo tudi morali delno redistribuirati po celotnem območju
               Slovenije. Če ne bi tega naredili tudi z vidika zajemanja tega davka, bi se lahko
               zgodilo, da bi posamezna okolja ostala brez tovrstnega vira, torej brez razvojno
               investicijskih funkcij iz tega naslova. Za to je zajamčeno vsem 100% povprečje in je
               manevrski prostor znotraj teh dodatnih 50%. S tem so na nek način nagrajena tista
               bolj razvita okolja. Jaz bi tu posebej opozoril na to, da se nikakor ne morem
               strinjati, da govorimo v tem primeru o kakršnikoli uravnilovki. Obratno, jaz sem
               prepričan, da želimo skozi to zagotoviti primerljive pogoje za izvajanje nalog in za
               življenje iz tega naslova vsem državljankam in državljanom Slovenije, ne glede na to
               v katerem okolju v Sloveniji živijo, torej enakost pred zakonom. Ne gre za
               uravnilovko, gre za enakost pred zakonom, gre za solidarnostni učinek, vendar je ta
               tudi v vseh najbolj razvitih demokracijah izjemno prisoten in poudarjen.</p>
               <p>Mogoče bi se v tem zaključnem delu dotaknil še tega potencialno četrtega zakona, ki
               je sicer ves čas že v razpravi. Ta razprava, če smo iskreni, ni nastala v tem
               trenutku, ko poteka formalna javna obravnava, ampak je ta predlog zakona nastal tudi
               na željo in zahtevo poslanskih skupin, ko smo usklajevali vsebinsko zakonodajo, ko
               smo se pogovarjali o delitvi Slovenije. In tudi ta zakon ni nastal oziroma tudi ta
               delitev, ki je zdaj v razpravi, ni nastala po naključju, ampak je rezultat na eni
               strani delovanja stroke, na drugi strani pa je rezultat tudi političnih dogovorov, ki
               so potekali že kar nekaj časa. In pravzaprav ta delitev v bistvu izvira iz preteklega
               mandatnega obdobja in bi bilo treba tudi pogledati, je zelo zanimivo, kdo so
               podpisniki posameznih predlogov zakona o posameznih pokrajinah, ki so bile že tudi
               vložene v ta Državni zbor v preteklih letih. Ta rešitev se je naslonila na
               statistično razvojne regije, ki jih mi v tem trenutku imamo že več kot 10 let, kot
               izhodiščni predlog, k temu pa sta res bili dodani ti dve dodatni bodoči pokrajini, ki
               pa sledita še iz razprave, ki je potekala v Državnem zboru mogoče dve leti nazaj ali
               pa slabi dve leti nazaj, ko smo sprejemali - ta zadeva je že bistveno dlje časa
               aktualna - zakon o skladnem regionalnem razvoju in so ravno takrat bili vloženi
               amandmaji, ki so zahtevali vgraditev v zakon teh 14 statistično razvojnih regij. Mi
               takrat zaradi pogajanj z Evropsko komisijo, seveda finančni perspektivi, ki je bila
               izjemno pomembna, ta pogajanja z vidika zaključka in učinkov teh pogajanj nismo tega
               vgradili, vendar je potrebno povedati, da te statistično razvojne regije v tem
               trenutku pač opravljajo vsaj en del funkcij, ki jih bodo opravljale bodoče pokrajine.
               In to že kar nekaj časa. Opravljajo seveda v danih okvirjih, ki so bili res v
               preteklem obdobju zelo šibki ali pa jih praktično skoraj ni bilo, ampak delno so bili
               in naj bi opravljale in so tudi opravljajo te razvojne funkcije na tem nivoju. Zato
               je normalno, da se naslonimo na ta del in ne nazadnje smo tudi danes slišali, da se
               te delitve kar uporabljajo na različnih nivojih in so zelo blizu tej rešitvi.</p>
               <p>V drugem delu je, kot sem že omenil, to rezultat politične diskusije. Jaz moram reči,
               da tudi pri vseh obiskih poslanskih skupin ali pa ne bom rekel ravno pri vseh
               poslanskih skupinah, ampak pri večini obiskov pri poslanskih skupinah, po teh
               diskusijah so vedno rešitve konvergirale pravzaprav k tej izhodiščni rešitvi 14
               pokrajin. Mi pa smo potem, ko smo sprejeli ta paket zakonodaje, sprejeli tudi ta
               izhodiščni predlog, ga formalno posredovali v javno obravnavo, dodali k temu
               izhodiščnemu predlogu vse tiste pripombe, ki smo jih do takrat dobili, čeprav so
               izhajale iz teh neformalnih usklajevanj, z zavedanjem, da bo prišlo do določenih
               sprememb. Vendar smo vztrajali na izhodiščnem konsistentnem predlogu.</p>
               <p>Moram še reči, da kar zadeva strokovni del predlogov, tu po mojem vedenju in kolikor
               sem sam pregledal to literaturo, stroka ni enotna. Kar pa zadeva vsebinski del
               zakonodaje in te rešitve, tudi če so rešitve nekoliko nižje, torej da imamo manj
               pokrajin, kot recimo 14, da jih imamo 13, 12, tudi do 9, če hočete, ta zakonodaja,
               tako kot je zdaj pripravljena, pokriva te rešitve. In v tem smislu ni bistvenih
               sprememb. Do sprememb zakonodaje bo treba priti samo v nekih radikalnih spremembah,
               kar zadeva ta izhodiščni predlog. Recimo, v primeru, da bi bila Ljubljana kot
               samostojna, da ima poseben status. V tem primeru bomo morali korigirati ta del
               zakonodaje, česar se tudi zavedamo. Seveda pa bi verjetno prišlo do spremembe
               zakonodaje tudi v primeru, če bi imeli minimalno število pokrajin ali pa neko višje,
               maksimalno. Osebno seveda nobenega od teh dveh, minimalnega ali pa maksimalnega,
               predlogov ne zagovarjam. Minimalno število pokrajin, recimo, v tisti najnižji
               različici treh pokrajin, pomeni razvoj izključno na osi Koper-Ljubljana-Maribor.
               Seveda nimam nič proti temu, da se ta os razvija, vendar želimo, da se ob tem, ko se
               razvija ta os, razvijajo tudi številna druga območja v Sloveniji, ki ta razvoj nujno
               potrebujejo; potrebuje ga Koroška, potrebuje ga Dolenjska, potrebuje ga Gorenjska,
               potrebuje ga tudi Goriška, potrebuje ga Prekmurje, pa verjetno bi še lahko naštevali.
               In v tej smeri gredo te rešitve.</p>
               <p>Ko se pogovarjamo še o stroki, samo še dva stavka v tem delu. Seveda so meje pokrajin
               in tudi velikost pokrajin odvisna predvsem in v veliki meri od vseh drugih kazalcev,
               ki so pomembni. Mogoče v nekem delu je število še najmanj pomembno, je pa tudi zaradi
               kritične mase sigurno pomembno. Vendar vsekakor ne smemo zanemariti zgodovinskih,
               geografskih, kulturnih, tudi razvojnih, prometnih tokov in še česa pri oblikovanju
               pokrajin. S tem se absolutno strinjamo. Pri tem gre pa tudi za število prebivalcev.
               Tudi kar zadeva stroko, v tistem delu, kjer sem se osebno pogovarjal z nekaterimi
               predstavniki, ki so bili tu navedeni, jih je rešitev po znižanju števila pokrajin
               predvsem vodila v smeri, da se povprečno število prebivalcev približa 100.000. To je
               pravzaprav bilo osnovno vodilo teh diskusij. In rešitve, ki zdaj prihajajo, tudi s
               strani pokrajin v smislu preoblikovanja izhodiščnega predloga, zaenkrat kažejo, da bi
               se naj v tem smislu ta izhodiščni predlog, po številu prebivalcev približeval tej
               spodnji meji 100.000, verjetno v celoti tega ne bomo mogli nikdar doseči. In seveda
               bomo v tem smislu lahko te relativno sicer velike razlike, ali pa tudi ne, med
               posameznimi pokrajinami iz tega predloga nekoliko zaokroževali oziroma približali
               predvsem v tistih primerih, kjer imamo opravka s tistim res minimalnim številom. Je
               pa res, da učinkovitost posamezne pokrajine ni primarno odvisna samo od števila
               prebivalcev. Mora že biti določena kritična masa, možna so ta odstopanja, vendar je v
               veliki meri seveda učinkovitost pokrajin odvisna od tega, kako bodo pokrajine vodene.
               Podobno kot velja v tem trenutku za občine, kjer so te razlike danes še bistveno,
               bistveno večje in seveda občine pravzaprav pokriva enotna zakonodaja, podobno kot je
               predvideno tudi za pokrajine. Pomembno je v veliki meri to menedžeriranje.</p>
               <p>In mogoče še v tem delu, kar zadeva bodočih pokrajin in ko se primerjamo z Evropsko
               unijo, primerjamo s statističnimi regijami, če gledamo evropsko regulativo na nivoju
               NUTS3, torej teh statističnih regij. Evropska direktiva tu zelo jasno govori o
               povprečju 150 tisoč prebivalcev. In če pogledamo to povprečje, ne minimalno število,
               ampak povprečje, potem v Sloveniji to znese dobrih 13 ali pa slabih 14 bodočih
               pokrajin. To sigurno drži in se da izračunati.</p>
               <p>Kar pa zadeva prekoračitve tega števila, se jaz absolutno strinjam, da je število 14
               absolutno tista zgornja meja. Moja želja tudi je, ali pa upanje, da bi mogoče skozi
               ta usklajevanja zmanjšali za katero od bodočih pokrajin, vendar moram priznati, da do
               zdaj ta diskusija ni šla v tej smeri in bodimo politično realni. Zato sem tudi
               večkrat rekel, da je številka 14 politična realnost. Nisem pa za to, da bi se ta
               številka presegla. V tem primeru pa se strinjam, da se ne pogovarjamo o 15-ih
               pokrajinah, ampak se pogovarjamo v trenutku 25-ih ali 30-ih. In v tem primeru
               bistveno, bistveno odstopimo od tega osnovnega koncepta, ki ga imamo. Jaz samo upam
               in verjamem, da bodo rešitve šle v tej smeri.</p>
               <p>In še mogoče, čeprav se bom kasneje po potrebi še oglasil, mi smo odprti za vse
               pripombe, ki še prihajajo. Jaz sem prepričan, da bo še prišlo do spremembe zakonodaje
               v nadaljnjih fazah usklajevanja, vendar pričakujemo konkretne predloge in konkretne
               rešitve, ki so realni, ki so strokovno realni, ki imajo ozadja, ki jih je mogoče
               akceptirati. In ki so nenazadnje tudi politično realni, in samo upam, da bo politični
               konsenz za ustanovitev pokrajin, ki je bil dosežen s spremembo Ustave, ohranjen, da
               bomo zmogli napraviti ta skupen napor in najti rešitve, da bomo prišli do pokrajin,
               ker pa so z vidika razvoja Slovenije nujno, nujno potrebne. Hvala lepa.</p>
            </sp>
            <sp who="SDZ4:KlavoraVasja">

               <speaker>PODPREDSEDNIK MAG. VASJA KLAVORA:</speaker>

               <p>Hvala lepa. Besedo ima gospod Kristijan Janc.</p>
            </sp>
            <sp who="SDZ4:JancKristijan">

               <speaker>KRISTIJAN JANC:</speaker>

               <p>Hvala lepa, spoštovani predsedujoči. Gospod minister s sodelavci, kolegice in kolegi!
               Končno tudi ta zakonodaja v Državnem zboru, čeprav na petek 13. Mislim, da to ni
               slaba popotnica, upam, da bo dobra popotnica temu pomembnemu paketu zakonov, ki jih
               imamo danes v obravnavi. In tudi čas 12 ur in pol je verjetno nek svojevrsten rekord
               v tem mandatu Državnega zbora. To pomeni, da je temu res aktualna, da bo zagotovo je
               še veliko razpravljavcev.</p>
               <p>In da je to, kar je bilo doslej že povedanega v Državnem zboru preko poslanskih
               skupin in posameznikov, zagotovo neka načelna podpora je. In prva podpora je bila že
               takrat, ko smo ustavne spremembe spreminjali. 77 poslancev je kar zajetno število, ki
               je dalo zeleno luč za pokrajine v Sloveniji. Današnja razprava bo pokazala, pa
               zagotovo še nekaj tistega, kar morda v tem času, pa verjamem, da je bilo ogromno
               razprav tako s poslanskimi skupinami, v Državnem svetu, po regijah, po občinah in
               tako naprej. Veliko smo že povedali svojih pripomb, takšnih in drugačnih, z željo in
               ciljem, kako še izboljšati ta izjemno zahteven paket, o katerem se v Slovenji
               pogovarjamo že 10 ali 15 let bolj ali manj intenzivno med poslanci pa tudi med
               župani, med občinami in tako naprej. In mislim, da je čas dozorel, če zdaj ni, potem
               vprašanje, kdaj bo tisti naslednji čas sploh primeren, da to drugo raven lokalne
               samouprave naredimo in da naredimo ta velik korak, prenos, decentralizacijo oblasti
               iz Ljubljane, da rečem, na pokrajine. To je temeljno vprašanje, ali imamo voljo, da
               to naredimo. Imamo mandat, o tem bo odločal Državni zbor. Ustavne spremembe so, to ni
               izgovor zdaj, kdo kaj bo, to bodo naredili poslanci Državnega zbora, ali bodo
               pritisnil prav ali pa ne bodo pritisnili prav in ali bomo v drugi obravnavi na osnovi
               te današnje še kakšne popravke verjetno naredili, ki bodo kompromis, ki bodo nekako
               poskušali dobiti tudi podporo tistih, ki danes imajo še neke čudne poglede.</p>
               <p>Ko sem prej poslušal nekatere poslance, posamezne skupine, me kar čudi, me kar strah
               postane, da očitno nimajo nobenega kontakta več z lokalnimi skupnostmi, da so sploh
               že odleteli iz tistega lokalnega okolja v Ljubljano in da po mojem niti nimajo
               občutka. Zato imam jaz dobro gesto, ko sem včasih rekel, da je dobro, da ima ta
               Državni zbor tudi kaj županov, dobro, da ima tudi kaj občinskih svetnikov, da ima še
               vedno kontakt z realnostjo, z okoljem. Ne da nekateri očitno ne ve da, koliko občin
               je v Sloveniji. Ni jih 200. 210, da povem tistim, ki tega še ne vedo, pa so poslanci!
               To je žalostno. In da govorijo o slovenskih občinah, da je to zabloda, da je to
               napaka, da je to slabo, da to ni v redu, da je to ne vem kakšen<gap n="..."/> Mislim, da je to
               velika zabloda tistih, ki ne poznajo lokalne skupnosti, ne poznajo lokalne
               samouprave, ne poznajo teh malih slovenskih občin, kako so bile uspešni, kako so
               uspešne, kako dobro delajo za dobrobit tistih ljudi, ki tam živijo in nenazadnje
               imajo izjemne rezultate. S tem denarjem naredijo trikrat več, kot bi tiste velike
               občine. In takšna napačna interpretacija samo tistih, ki nimajo kontakta ali realnega
               stika z bazo ali z lokalnimi skupnostmi. Razlogov je več kot dovolj za to. Mislim, da
               vsi, ki tukaj sedimo, pa če hočemo odkrito priznati, da ta država ima preveliko
               centralizacijo. Moramo to popraviti, da bo v bistvu skladnejši regionalni razvoj. Ob
               tem toliko govorimo, toliko lepih besed, da moramo narediti bolj prijazno državo,
               bolj uravnotežiti, narediti to ali ono. Zdaj je čas, zdaj je primeren čas, da se to
               naredi. In s tem prvim paketom, ki je v prvi obravnavi, in potem s tistimi, ki
               sledijo, bomo pokazali, ali to res želimo ali ne ali imamo fige v žepu. To bo
               pokazal, tudi spisek, ko bomo na koncu glasovali o teh stvareh. Razlike v razvitosti
               regij so izjemno velike, ne samo finančne, tudi vsake druge. Mislim, da je ta
               razkorak med osrednjo Slovenijo in prekmursko, če hočete, ali pa tudi belokranjsko,
               posavsko izjemno velik. In te razlike moramo malce uravnotežiti. In to je pogoj, da
               bo tudi to, o čemer je danes veliko govora, o financiranju. To se mi zdi ključna
               zadeva. Bilo je zgodovina, ko smo dobivali predvsem iz države samo obveznosti brez
               finančnega suporta. To je shiralo marsikatero slovensko občino. Hvala bogu,
               ministrstvu, Vladi in Državnemu zboru, da smo te napake popravili, da imamo danes
               predvsem bolj uravnoteženo in bolj pošteno financiranje slovenskih občin in da se
               lahko nekaj popravlja. Ampak napake so bile kar hude. In v tem času so zagotovo
               določene občine, določene regije še bolj nazadovale kot tiste. In prejšnji model je
               bil pač takšen, da tisti, ki je bil bogat, je bil še bogatejši, tisti, ki je bil
               reven, je bil še revnejši. To vam dokazujem iz primera, iz prakse. Ne govorim na
               pamet. Hvala bogu, to je danes nekoliko drugače, bolj usklajeno in mislim, da gre za
               ta model zahvala tej Vladi in tudi temu Državnemu zboru, da lahko tudi manjše občine,
               manj razvite občine hitreje in bolj uspešno napredujejo. Pa vendar še vedno ne bodo
               tako uspešne, kot tiste velike, ki imajo takšne in drugačne geografske, gospodarske
               in druge možnosti za razvoj, kot je Ljubljana in osrednja Slovenija.</p>
               <p>Pa vendarle te storitve uporabnikov. Veliko govorimo; vse na enem mestu,
               gospodarstvo, vse na enem mestu, krasno, zelo dobra zadeva. Podobno zgodbo moramo
               narediti tudi na področju upravnih zadev: vse na enem mestu. Enotirni sistem, vse na
               enem mestu. Ne bo stranka, uporabnik, državljan hodil do vrat do vrat, iz ene ulice v
               drugo ulico, iz enega kraja v drug kraj. Vse na enem mestu, da se tam približajo
               storitve, da lahko tam opravijo stvari tiste, ki jih pač državljan potrebuje za svoje
               dejavnosti. Da bo pokrajina bolj racionalna in gospodarna, kot je država, o tem ne
               dvomim. To dejstvo je, jaz sem to že večkrat ponovil: najbolj racionalne v tej zgodbi
               so krajevne skupnosti, potem občine, potem pa dolgo nič, potem država. Prepričan, da
               bodo pokrajinski šefi, pokrajinski svetniki naredili vse, da bo tisti denar, ki bo
               prišel v pokrajino, čim bolj racionalno in gospodarno potrošen med vsemi tistimi
               občinami in tisti deli, ki pač tam delujejo. Lažje je dosegati prioritete, prej
               določali, kaj je bolj pomembno, manj pomembno za tisto okolje, kajti danes to državi
               težko dopoveš in ko dopoveš, že mine leto dni in zgodba je že mimo. To ni enostavno
               in mislim, da so te stvari, hitrost odločanja in vse ostalo izjemno pomembne za
               hitrejši razvoj občine in regij kot celote. In tisti pokrajinski šef, ki pač bo
               izvoljen - kako, tako ali tako, tukaj so mnenja seveda precej različna, eni podpirajo
               neposredne volitve, tudi to se mi zdi dober model, po drugi strani je pa lahko tudi
               slab, kajti manjše občine iz manjših okolij nikoli ne bodo imele svojega
               pokrajinskega šefa. In kaj je v tem dobrega in kaj slabega? Da pokrajinskega šefa, če
               so posredne volitve, lahko zamenjajo, kadarkoli je pač trenutna koalicija
               nezadovoljna, medtem ko tistega, ki je izvoljen na neposrednih volitvah, ne more
               zamenjati noben pokrajinski svet. Pa še drugi plusi in minusi so. O tem tečejo
               različne debate, take in drugačne, ampak vendar se mi zdi, da se bo tu našla neka
               primerna odločitev, ki bo optimalna, ki bo tudi dajala temu pokrajinskemu šefu,
               predsedniku pokrajine pravo težo, da bo lahko vodil ta pokrajinski svet in imel tudi
               avtoriteto in da bo tudi lahko izvoljen v tistem smislu, da ga bo podpiralo
               maksimalno število regijskih, pokrajinskih prebivalcev.</p>
               <p>Skratka, pripombe, ki so bile dane - mislim, da je tu treba pohvaliti Vlado -, teh
               primanjkuje pri sprejemanju te zakonodaje, takšnih in drugačnih, da vendarle nekaj
               prepustimo ljudem, da odločijo. Konkretno v tem primeru, v 60-dnevnem roku, ki ga je
               Vlada dala občinskim svetom, da podajo svoje pripombe. Naj se svetniki, občine,
               župani odločijo, naj dajo svoje pripombe! Razprava poteka in upam, da pripombe
               uspešno prihajajo na ministrstvo; verjamem, da jih bo veliko, takšnih in drugačnih,
               zagotovo tudi precej dobronamernih, takšnih, ki bodo lahko še prispevale - poleg nas
               - k razpravi za boljši predlog zakonodaje v drugi obravnavi. In verjamem, da bo tudi
               ta 24. julij, ko, mislim, da poteče zadnji dan, veliko tega prišlo in boste lahko iz
               tega paketa pripomb občinskih svetnikov in občin dobili še kakšno dobro sugestijo in
               popotnico za drugo obravnavo, ki bo sledila jeseni.</p>
               <p>Glede težav. Zagotovo, tudi pomisleki, ki jih imajo kolegi, so legitimni. Normalno.
               Mislim, da bo vsak zakon, ki ga sprejemamo, pospremljen z raznimi očitki, <q>"morda pa
               to ne bo tako, pa ne bo tako"</q>, življenje in praksa pa prineseta potem končno zadevo.
               Vsak zakon ima svoje določene negativne posledice, ki jih nekateri sprejemajo,
               nekateri pa ne. Ravno tako je verjetno tudi pri tej pokrajinski zakonodaji kar nekaj
               takih pomislekov, upravičenih. Ena od bojazni je širitev administracije. Zagotovo, ta
               bojazen obstaja. Ampak če bo to tako, kot si vse skupaj zamišljamo, prenos navzdol,
               tako denarja kot tudi kadra in ostalih stvari - zakaj pa se ne bi nek gospod, ali pa
               gospa, iz Grosupljega namesto v Ljubljano zapeljal v Novo mesto? V čem je tu problem?
               Ali je kakšen problem tukaj - avtocesta je, dolžina je skoraj enaka. In v čem je tu
               problem? Nobenega ni. Ali bi morali vsi hoditi v Ljubljano v službo? Zakaj? Mislim,
               da je ta zadeva popolnoma logična in sprejemljiva. Seveda, verjamem pa, da največji.
               Odpor bo pri prenosi denarja in pristojnosti z države, z ministrstva na pokrajinski
               nivo. Kdo se pa kakršnihkoli pridobljenih pravic rad odreka? Nihče! Predvsem pa
               financ ne. To bo zagotovo najtežji problem in ta postopnost bo zelo zahtevna in
               težavna, upam, da jo bomo zmogli s skupnimi močmi. Seveda, drug problem bodo pa naši
               uradniki. Uradniki zagotovo niso navdušeni nad to zakonodajo, bodimo pošteni, niso
               navdušeni, kar je logično, saj je to povsem življenjsko. Ničesar novega ne bomo
               povedali, če rečemo, da le-ti ne podpirajo te decentralizacije, ki jim zagotovo <q>"ne
               paše"</q> in ne diši. Vendar, če njim <q>"ne paše"</q>, še ne pomeni, da <q>"ne paše"</q> državljanom
               Republike Slovenije ta zgodba.</p>
               <p>Tretje, kar se mi zdi zelo pomembno, je to, kot sem že rekel, financiranje pokrajin.
               Mislim, da izkušnje, ki jih imamo s financiranjem občinm so lahko dobra podlaga in je
               podlaga tudi za financiranje pokrajin. To je zelo pomembna stvar, kajti brez te
               avtonomije, brez tega primernega, urejenega financiranja pokrajin tudi zgodbe o
               pokrajini ne bo. Ne bo razvoja pokrajine bodo še vedno izjemno različne med enimi in
               drugimi - razvojni, kadrovski in drugi potenciali - in tukaj mora biti ta vir
               financiranja zelo jasen, da bo dajal tem pokrajinskem svetu in predsedniku sveta in
               upravi moč dejavnosti, da ne bodo to samo besede prazne, ampak da bo za tem stalo
               dejanje, brez denarja pa tudi dejanj ni. Tega se zavedamo. Tukaj mislim, da ta stvar
               je dobro dodelana, da ima neko dobro izkušnjo s financiranjem občin, preneseno v ta
               paket. Mislim, da bodo v sami razpravi še kakšne pripombe zagotovo umestne, ampak
               generalno gledam: moj pogled na to je pozitiven. Po volitvah pa seveda, tako kot je
               zamišljeno, in mislim, da tukaj imamo Slovenci že kar nekaj izkušenj, takšne in
               drugačne, da je ta enakomerna zastopanost v pokrajinskem svetu izjemnega pomena tako
               vseh interesnih skupin oziroma interesnih območij, pokrajin in da lahko pridejo
               svetniki v to zgodbo, da imajo moč odločanja, soodločanja pri pomembnih stvareh o
               pokrajinah in da ta izrazito velika regijska središča ne bodo primat vsemu temu, da
               bodo samo oni sedeli notri, ampak tudi tiste manjše občine v regijah, ki jih je več,
               da bodo lahko soodločale pri teh skupnih straneh. Zelo dobro bi bilo, tudi
               racionalno, gospodarnem, da so te volitve 2008 skupaj z državnozborskimi volitvami
               popolnoma logično, kajti samo tako bomo kaj tudi pocenili, predvsem pa, da ne bomo
               naredili tega, da bi imeli v Sloveniji vsako leto nove volitve. To je problem, potem
               imamo same volitve - pokrajinske, državnozborske, lokalne - pa bomo vsako leto samo
               volitve imeli in potem bo zagotovo kakšno delo lahko tudi zastalo.</p>
               <p>Okoli predsednika sem že povedal. Jaz mislim, ker pač sam prihajam iz Posavja, mi je
               dovoljeno, da pač ob treh velikih občinah, ki so - sedaj, statistična regija je bila,
               nam se pridružujejo še tri občine; torej naj bi se šest občin združevalo v to bodočo
               pokrajino. Mi smo tudi z ministrstvom, z župani, predsedniki občinskih svetov imeli
               javno tribuno, kjer smo si dosti jasno <q>"nalili čistega vina"</q>, kako in kaj. Moram
               povedati, da je bilo veliko soglasje doseženo, da podpirajo. 14 regij podpirajo to
               predlagano zakonodajo in ne nazadnje podpirajo policentrični razvoj tudi v regiji,
               kajti bojazen je tudi ponekod, da bi potem novi centralizem v okviru regij nastajal v
               prihodnosti. Tega v Posavju zaenkrat ne čutimo in tudi ne bomo, ker smo se odločili,
               da bomo vsem tem občinam, ki bodo pri posavski bodoči pokrajini, dali enake možnosti
               ustopanja v te institucije v teh pogledih, kajti samo tako je potem tudi
               zadovoljstvo, samo tako je tudi uspeh in samo tako je lahko skupen večji napredek
               razvoja regije, ne pa, da so potem že na začetku postavljeni pogoji, da ima samo eden
               kraj ali ena občina določene prioritete, določene prednosti. Tako da mislim, da 76
               tisoč prebivalcev ne bo največja regija, ne bo najmanjša regija, bo pa zagotovo
               razvojno naravnana, ima velike priložnosti, ki jih bomo, verjamem, da skupaj
               izkoristili in da bo lahko pokrajinsko življenje ljudi, ki tam živijo, bolj prijazno,
               bolj kvalitetno in bolj dostopno do vseh teh potrebnih pokrajinskih institucij, ki
               bodo prišle v pokrajine in s tem tudi dajati večjo kvaliteto življenja vsem
               prebivalcem, ki tu živijo, kar danes lahko zagotovo s težavo trdimo.</p>
               <p>Jaz sem optimist in predvsem realist in verjamem, da bodo razprave, ki bodo še
               številne do končnega sprejema vseh teh zakonov, bile plodne in da bosta tudi
               ministrstvo in Vlada prisluhnila tako poslancem kot tudi pripombam občin, občinskih
               svetov in našla takšen model, da bomo ponovili, 77 poslancev, zgodbo z ustavnimi
               spremembami. To ni koalicijski projekt, to je mnogo več, to ni projekt samo ene
               stranke, ampak mnogo več; ampak je to projekt Vlade kot take in Državnega zbora kot
               celote. In samo s takim pristopom bo zagotovo potem tudi pokrajinska zgodba dobila
               tisto mesto v evropskem prostoru, kakršen model imajo tudi že drugod po Evropi in
               prepričan sem, da bo zadeva tudi uspešna.</p>
               <p>Na koncu pa samo še to, upam, da imamo eno slovensko Vlado in da ministri med sabo
               dobro sodelujejo in delajo in da tudi gospod Virant ve, kaj dela v okviru Vlade, v
               okviru pristojnosti, ki jih ima, in upam, da s kakšnimi okraji ne bo delal v kakšno
               napačno smer in postavljal rdečo luč pokrajinski zakonodaji. Hvala lepa.</p>
            </sp>
            <sp who="SDZ4:KlavoraVasja">

               <speaker>PODPREDSEDNIK MAG. VASJA KLAVORA:</speaker>

               <p>Hvala lepa. Besedo ima gospod Rudolf Petan.</p>
            </sp>
            <sp who="SDZ4:PetanRudolf">

               <speaker>RUDOLF PETAN:</speaker>

               <p>Hvala za besedo gospod, podpredsednik. Spoštovani predstavniki Vlade.</p>
               <p>Slovenija je v tem trenutku na takšni stopnji razvoja, ko je za petami tistim
               najrazvitejšim v Evropski uniji. Stopnja rasti bruto domačega proizvoda je takšna, ki
               kaže, da bomo te najrazvitejše države v Evropski uniji v naslednjih letih prav gotovo
               dohiteli. Določena organiziranost v nekem sistemu je učinkovita in značilna, prav
               tako tudi za določeno stopnjo razvoja. Pri tem pa takšna organiziranost postane lahko
               tudi zavora ali onemogoča uspešno delo ali še boljši in hitrejši razvoj, to pa
               pomeni, da so potrebne spremembe in prilagoditev. Gre seveda za razvoj in ne
               razmišljanje o nerazvoju tako, kot smo danes slišali. In pri tem projektu
               regionalizacije gre za razvoj. Slovenija je na nivoju, ko mora organizirati drugi
               nivo državne uprave ali pa, če hočemo, lokalne samouprave. Se pravi, organizirati
               moramo regionalni ali pokrajinski nivo, kakorkoli pač bomo to imenovali. Smisel
               takšnih sprememb ali težnja pa je decentralizacija naše države in povečano odločanje
               na nižjem nivoju, to je na tem regijskem ali pokrajinskem nivoju, kjer ljudje
               rešujejo svoje probleme, svoje težave na nekem širšem področju, za neke širše
               potrebe, kot je čisto lokalno; to se pravi: neke vrste prostorskega načrtovanja,
               regionalne ceste, srednje, višje šolstvo, zdravstvo na bolnišničnem nivoju, potem
               vodooskrba, kjer je potrebna neko širše soglasje, ravnanje z odpadki in tako naprej,
               da ne naštevam vsega. Da pa bi bil ta cilj dosežen, mora država prenesti svoje
               pristojnosti na ta del, to se pravi, na ta drugi nivo, na pokrajinski del, prav tako
               pa tudi tisto, kar je pa najpomembnejše, to pa so sredstva in denar, brez katerega se
               ne da ničesar postoriti. In finance so tudi osnovni pogoj, da bodo te nove tvorbe
               lahko tudi samostojne, drugače si enostavno učinkovitosti tega drugega nivoja državne
               uprave ne moremo zamišljati in tudi ne moremo pričakovati uspeha. Torej, na
               pokrajinski nivo se morajo prenesti finance, seveda glede na prenesene pristojnosti.
               To mora biti usklajeno, ne moremo pričakovati manj denarja glede na pristojnosti,
               lepo pa bi pa bilo, če bi ga dobili več, ampak to pa ni realno, ker potem pa moramo
               imeti tiskarno denarja, to pa tudi ne gre. Se pravi, pristojnosti in denar morata
               biti usklajena.</p>
               <p>Tako kot kaže sedaj pripravljena zakonodaja, vse gre v pravo smer in jaz osebno nimam
               nikakršnih velikih pomislekov, da zadeva ne bi mogla zaživeti. Če bodo te pokrajine
               tudi finančno lahko samostojne, če bodo imele ustrezne finančne vire, potem se bomo
               izognili tistemu, kar se je zgodilo pred časom, pred nekaj leti, ko je žal bilo
               takrat tako, da je zadolžen za državni proračun bil tudi sedaj naš poslanski kolega,
               ko je proračunsko leto zaradi prihodkov skušal povečati na 13 mesecev, in to se je
               tudi zgodilo, ampak naslednje leto je bilo pa katastrofa, ker leto ima 12 mesecev in
               potem je naslednje leto ostalo samo 11 mesecev. In takrat so se tudi ustavili vsi
               transferi z državnega nivoja za investicije že v desetem mesecu in če ni na
               pokrajinskem nivoju finančne samostojnost, potem se lahko zopet zgodi podobna zgodba
               in nismo rešili ničesar, kvečjemu smo stvari še bolj zapletli in onemogočili. Zaradi
               tega je tako pomembna finančna samostojnost tega drugega nivoja, teh pokrajin, ki jih
               s to zakonodajo začenjamo resno ustanavljati.</p>
               <p>Po drugi strani pa je potrebno paziti, da lokalne skupnosti, to so občine, ne
               izgubijo svojih izvirnih pristojnosti. Mislim, da smo tekom priprav zakonodaje že
               izgovorili dovolj besed, da do tega ne bo prišlo. Kar se mi zdi pa še posebej
               pomembno, je to, da se lokalnemu prebivalstvu ne oddalji nobena naloga, ki je sedaj v
               pristojnosti države, tega je največ v okviru upravnih enot. Ta bojazen se je porodila
               zaradi izkušenj z reorganizacijo davčne uprave, ki sicer kot sistem deluje dobro - to
               je treba priznati, vendar pa se je dostop občanov oddaljil, se je centraliziral na
               regijski nivo. Nekaterih nalog se ne da več popraviti, pridobiti na tistem najnižjem
               lokalnem nivoju, to je na nivoju občin. To je dejstvo, to se je zgodilo in to se nam
               ne sme zgoditi pri uvajanju regij kot upravnega dela ali drugega nivoja države. Ne bi
               bilo dobro v en center, ki ga sedaj vsi kritiziramo in se vsi na njega tudi
               zgovarjamo, tudi takrat, ko ni potrebe, zamenjalo 14 drugih centrov. In se bi nam te
               naloge, ki jih opravlja država v okviru upravnih enot, nekako oddaljile in bi nekdo
               skušal vse centralizirati v centrih teh regij. To bi bila velika napaka, izkušnja z
               davčno upravo je tukaj in mislim, da smo se iz tega lahko nekaj naučili. Zakaj sem
               posebej opozoril na to - iz preprostega razloga, ker prihajam z območja, ki ne bo
               center regije, je pa sedež upravne enote. In do sedaj se je ravno pri davčni upravi
               zgodilo, da so se sedaj ljudje, konkretno iz Slovenskih Konjic, morali voziti na
               določeno izpostavo, davčno upravo v Celje. To je sicer mogoče prihranilo kakšen
               tolar, vendar je pa oddaljilo državno upravo od ljudi. To pa je največja napaka,
               kajti državna uprava je ravno zaradi ljudi, ne ljudje zaradi državne uprave. Rekel pa
               sem, da je ta uprava, dobro dela, to moramo priznati. Vendar, če ni približana
               ljudem, smo izgubili bitko že takoj na začetku, to nam mora biti jasno in te izkušnje
               z reorganizacijo davčne uprave so sicer malce slabe, vendar pa dragocene, tako da bi
               te izkušnje, ki smo jih dobili, skušali uporabiti pri regionalizaciji Slovenije. Kot
               sem dejal, rešitve gredo v pravo smer. Stvari, kjer se porajajo še vprašanja, se bodo
               tekom razprave in pa tekom sprejemanja te zakonodaje še razčistile, tako da bomo prav
               gotovo našli pravo rešitev.</p>
               <p>Tukaj bi omenil še eno zadevo, ki je povezana z določenim strahom, da ne bi enega
               centralizma zamenjalo 14 - namreč, racionalnost. Racionalnost mora biti v direktni
               povezavi s pristopnostjo državljanov do teh prenesenih nalog, ki jih država opravlja
               za občane v direktni povezavi. Ne moremo reči, zdaj bomo pa prihranili en tolar, 1000
               državljanov pa bo moralo opraviti zato na deset tisoče ali sto tisoče kilometrov, ker
               se bodo morali voziti v nek drug center, ali pa v nek skupni center da bodo lahko
               dobili ustrezne dokumente, ki jih državna uprava naj bi dajala državljanom in jim jih
               tudi približala. To ne more biti in se ne more zgoditi, ker potem nismo opravili
               tiste osnovne naloge. Ne sme se poslabšati dostop do teh nalog, ki jih državna uprava
               opravlja za državljane. To se ne sme zgoditi! In rešitve, ki so, kažejo v pravo smer,
               da se to ne bo zgodilo. Povedal sem že, da državna uprava je zaradi državljanov,
               zaradi občanov. In tudi pri regionalizaciji moramo upoštevati ta vidik.</p>
               <p>Kot sem dejal, podpiram to zakonodajo, podpiram to regionalizacijo, s tem da te
               pomisleke, ki se porajajo bomo tekom zakonodaje rešili, da ne bo nobenih dvomov.
               Mislim, da je pristop pravi, tudi finančno pokritje bo, da bodo lahko te regije
               finančno samostojne. Prepričan sem, da bomo našli dobre rešitve, ki bodo v prid
               nadaljnjemu in hitrejšemu razvoju Slovenije. Hvala.</p>
            </sp>
            <sp who="SDZ4:KlavoraVasja">

               <speaker>PODPREDSEDNIK MAG. VASJA KLAVORA:</speaker>

               <p>Hvala lepa. Besedo ima gospod Janko Veber.</p>
            </sp>
            <sp who="SDZ4:VeberJanko">

               <speaker>JANKO VEBER:</speaker>

               <p>Hvala za besedo. Predlog pokrajin, ki jih imamo pred seboj, čeprav nimamo kompleten
               paket zakonov, ki govorijo o vsej tej vsebini, je vprašljiv ravno zaradi tega, ker
               omogoča pravzaprav razpravo in razmišljanje tudi širitev pokrajin do številke 25.
               Namreč, dejstvo je, da je razmerje med številom prebivalcev v tem predlogu med
               največjo in najmanjšo v razmerju 1:10 in neko podobno razmerje je tudi pri površini
               pokrajina, od 1 proti 10. Ta je izjemno velik razpon v tem predlogu pokrajin v
               Sloveniji. Tukaj se odpirajo številne razprave in razmišljanja, kako bomo. Predvsem
               pa menim, da bi morali o pokrajinah razmišljati kako, da ne samo zagotovimo
               enakomeren razvoj v Sloveniji - kar je ključno, kajti Slovenija je tudi ena od tistih
               evropskih držav, ki ima daleč najbolj poseljeno svoje ozemlje - razmišljati moramo
               poleg tega razvoja tudi o dostopnosti storitev prebivalcem v pokrajinah v vseh
               ustanovah, ki bodo v pokrajini tudi delovale. Ta predlog, kot je pripravljen, seveda,
               tega ne omogoča oziroma nekaterim občinam in krajanom v teh občinah celo stanje
               poslabšuje. Tako se njihova dostopnost do storitev poslabšuje oziroma je daljša, kot
               je v sedanji organiziranosti. To se mi zdi, da je ključna dilema ob vseh teh
               predlogih pokrajin. Kajti, to nesorazmerje med številom in velikostjo je zagotovo
               tisto, ki mora odpreti med vsemi nami številne pomisleke, številne dileme, kako
               pravzaprav te dileme odpraviti.</p>
               <p>Sam menim, da bi teh dilem bilo bistveno manj, če bi upoštevali že nekatere strateške
               odločitve v Sloveniji in potem na podlagi teh iskali tudi rešitve. Katere so te
               strateške odločitve, ki so najbolj aktualne v Sloveniji? Zagotovo je izgradnja
               avtocestnega križa, zagotovo je vključitev Slovenije v Evropo in tudi pomembnost
               petega in desetega evropskega prometnega koridorja. Mi moramo vključiti te koridorje
               v evropski sistem, hkrati pa to pomeni tudi neprimerno večja vlaganja prav v tista
               območja, po katerih ti koridorji potekajo. In tudi če pogledamo razvejanost teh
               koridorjev z nekimi priključki, z nekimi odcepi, je ta razvejanost pravzaprav najbolj
               prisotna na območju Pomurja in Primorske. Torej, to so nekje usmeritve razvoja
               Slovenije v bodoče in so pravzaprav že v teku in jih lahko vidimo vsak dan pri svojem
               delu.</p>
               <p>Veliko več odprtih vprašanj pa se odpira pri tistih območjih, ki niso ob petem in
               desetem evropskem koridorju oziroma ob teh smereh, ki se danes gradijo. Upoštevati
               moramo tudi finančni vidik izgradnje vseh teh koridorjev. Avtoceste financiramo v tem
               obdobju v največji meri ravno s krediti - torej zadolžujemo vso državo za to, da bo
               ta koridor zgrajen. O Slovenskih železnicah smo včeraj govorili pri rebalansu - ravno
               tako zadolžujemo državo za to, da zgradimo tudi železniški sistem. Opozoril sem že
               včeraj, da bo nastal problem pri regionalnih progah in tudi pri regionalnih cestah.
               Namreč, v upravljanje pokrajin zagotovo ne bo prišla avtocesta, po mojem tudi ne
               glavna cesta, ampak se bomo verjetno pogovarjali o mogoče glavni cesti drugega
               razreda in regionalnih cestah. Za vse te ceste lahko ugotovimo, da nimamo
               zagotovljenih virov, s katerimi bomo omogočali uspešno izgradnjo in navezavo na
               avtocestni križ. Gre sicer za pomembne odločitve v Sloveniji, ko se je odločilo o
               tem, da bomo razvijali tako imenovano tretjo razvojno os. Oblikovali smo rešitve tudi
               za tretjo A razvojno os in tudi za tretjo B razvojno os in nenazadnje za četrto
               razvojno os. To je hkrati tudi nekako bil odgovor na to, da vendarle, če lahko
               ponazorim, <q>"vlak ne odpelje"</q> za te kraje, ampak kljub vsemu danes lahko ugotavljamo,
               da še vedno ni zagotovljenih virov niti za tretjo os niti za tretjo A, tretjo B, niti
               za četrto razvojno os. In to je tisto ključno vprašanje, ko se pogovarjamo o tem,
               koliko pokrajin, kje te pokrajine bodo in kako bomo zagotovili pravzaprav enakomeren
               razvoj v Sloveniji. Mislim, da bi morali to dejstvo, ta vlaganja bistveno bolj
               upoštevati pri členitvi Slovenije v bodoče pokrajine.</p>
               <p>Glede ostalih strateških dokumentov, pa sem seveda prepričan, da je potrebno dobro
               vzeti v roke seveda tudi že sprejete strateške dokumente, pri tem imam v mislih
               predvsem Odlok o prostorskem razvoju Republike Slovenije. Gre za relativno nov
               dokument, saj je bil objavljen in je začel veljati pravzaprav 20. julija leta 2004 in
               seveda je bil to eden prvih strateških, prostorskih dokumentov v Republiki Sloveniji,
               ki smo ga sprejeli z namenom, da poskušamo analizirati celoten prostor, opredeliti
               nekatera pomembnejša središča, nekoliko manj pomembnejša središča, hkrati pa nekako
               zagotoviti tudi čimbolj enakomeren razvoj. In ta dokument menim, da bi moral biti
               eden ključnih dokumentov, ki ga uporabljamo pri oblikovanju pokrajin. Seveda so tudi
               vse pokrajine in vse, kar se vrti okrog tega, je tesno povezano tudi s središči. Naj
               izpostavim središča nacionalnega in regionalnega pomena, namreč v tej strategiji
               prostorskega razvoja smo zapisali, da se v središča nacionalnega in regionalnega
               pomena umeščajo dejavnosti družbene infrastrukture, oskrbnih, storitvenih, upravnih
               in drugih dejavnosti ter najpomembnejša gospodarska območja in prometna vozlišča.
               Vanje se usmerjajo najpomembnejše javne funkcije, središča nacionalnega in
               regionalnega pomena so tudi primerna za terciarno in sekundarno raven zdravstvene
               oskrbe, visoko in višje izobraževanje, višje strokovno izobraževanje, sodne in uprave
               institucije in bolj specializirano socialno varstvo ter javne raziskovalne
               organizacije. To je ena paleta dejavnosti, ki zagotovo v tistem kraju, kjer jih
               imamo, imamo znanje, imamo možnost zaposlitve visoko izobraženih kadrov in seveda
               imamo posledično potem tudi razvoj.</p>
               <p>Kot velika dilema pri vseh teh razpravah se je odprla razprava tudi pri tej
               strategiji prostorskega razvoja, o področju, ki je pravzaprav odmaknjeno od teh
               nacionalnih središč, odmaknjeno od teh prometnih vozlišč 5. in 10. koridorja, hkrati
               pa gre za izjemno veliko območje, ki seveda dejansko zaostaja tako po družbenem
               produktu, kot tudi po dodani vrednosti podjetij v tem okolju z vsemi ostalimi
               regijami v Sloveniji. Žal ni statistično nikoli bilo tako obdelano kot pomursko
               območje, ker pač to ni bila statistična regija in je bilo v osrednji slovenski
               statistični regiji. Govorim pa seveda o področju Kočevske in če ponazorim rešitev, ki
               je bila zapisana v strategiji prostorskega razvoja, govori naslednje: Na Kočevskem se
               zaradi naravnih pogojev, obmejnosti, redkega omrežja središč in slabše dostopnosti do
               središč nacionalnega pomena umeščajo v središče regionalnega pomena najpomembnejše
               javne funkcije in dejavnosti družbene infrastrukture, ustvarja raznovrstna delovna
               mesta, razvija proizvodne dejavnosti in tako ustvarja višjo funkcijo središča ob
               skrbi za uravnotežen razvoj in dobro povezanost celotnega regionalnega območja ter da
               se na ta način omogoči pogoje za njegov postopen razvoj v središče nacionalnega
               pomena." Zelo konkretna rešitev, ki res odraža dejansko razmerje v tem prostoru, če
               bi si danes imeli možno predstavljati in ogledati pač ta zemljevid Slovenije, bi res
               ugotovili, da je to eno območja, ki je popolnoma prazno, izven vseh teh razvojnih
               tokov, v katere v Sloveniji izjemno veliko vlagamo. Te rešitve tudi pri predlogu
               pokrajin pravzaprav ni zaslediti oziroma je bila zapisana na ta način, da je območje
               Kočevskega pravzaprav vključeno v Dolenjsko pokrajino, s čemer se je posledično tudi
               za nekatere občine in krajane zgodilo, da imajo svoje, bom rekel, upravno, glavno
               središče bistveno dlje, kot ga imajo sedaj, recimo, v tej osrednji statistični
               regiji. Torej, se ob tem, kar se že opozarja, da gre za izjemno zahtevno razvojno
               območje, te razmere še poslabšujejo predvsem z oddaljenostjo do dostopa do glavnega
               centra oziroma središča pokrajine. Zaradi tega resnično želim opozoriti, da te
               aktivnosti, ki so že bile narejene, naj ne ostanejo v predalih, kajti gre vendarle za
               uradne dokumente, ki jih v Sloveniji imamo in smo jih sprejemali zato, da razrešujemo
               probleme enakomernega razvoja in da se nenazadnje tudi zavedamo nekaterih, bom spet
               rekel, strateških odločitev v zgodovini nastajanja slovenske države. Te strateške
               odločitve so pravzaprav nastajale ravno na Kočevskem, pa naj se navežem na Zbor od
               poslancev slovenskega naroda leta 1943, ko je Slovenija prvič dobila državnopravni
               status, od takrat je Slovenija v vseh mednarodnih aktih prisotna kot državnopravni
               status. Tudi pozneje, v času osamosvajanja, lahko ugotovimo, da so ključni dogodki
               bili organizirani ravno na Kočevskem in dokončna osamosvojitev je v veliki meri bila
               izpeljana in načrtovana ravno v tem prostoru. To so nekateri zelo sveži zgodovinsko
               pomembni dogodki, da danes tudi slovenski parlament sploh lahko razpravlja v tej
               dvorani in da se pogovarjamo o tem, kako vidimo razvoj celotnega območja, in da to
               seveda tudi poskušamo zagotoviti z oblikovanjem pokrajin.</p>
               <p>Ob teh argumentih, ki jih resnično ne smemo prezreti, pa bi rad dodal tudi to, da ne
               razmišljamo samo o tem, da oblikujemo to pomembno razvojno rešitev za to področje,
               ampak da želimo opozoriti tudi na to, da obstajajo tudi finančni viri, ki danes v tej
               zakonodaji niso predvideni, namreč tudi sicer za prenos pristojnosti z države na
               pokrajine je nekje spisek 30 zakonov, ki jih bo treba prilagoditi in spremeniti, da
               se to izvede. Manjka vsaj še en zakon, in to je Zakon o Skladu kmetijskih zemljišč in
               gozdov Republike Slovenije, ki govori tudi o tem, kako in na kakšen način se deli
               koncesija iz državnih gozdov ter kako in na kakšen način se deli zakupnina na
               državnih kmetijskih zemljiščih. Gre za pomemben izven državni vir, ki ni vključen v
               državni proračun in ga tudi ne zasledimo v teh virih za pokrajine. Mislim pa, da
               pokrajine resnično morajo odražati predvsem tesno navezanost, ne samo na lokalno
               prebivalstvo, ampak tudi tesno navezanost na svoje naravne danosti. V tej pokrajinski
               zakonodaji je čutiti največji odmik ravno od te navezanosti na naravne danosti. Če
               samo poskušam plastično prikazati znesek, recimo, na gozdnogospodarskem območju
               Kočevja, ki ga gozdna gospodarstva plačujejo kot odškodnino državi za izkoriščanje in
               upravljanje v državnih gozdovih, od Turjaka do Kolpe, je to znesek, žal ga imam ta
               hip izračunanega oziroma v spominu samo v tolarjih, 450 milijonov tolarjev. Če k temu
               dodamo še zakupne pogodbe, se ta znesek približa skupaj nekje na 600 milijonov
               tolarjev. To pa je že vsota, na katero pravzaprav to območje računa že od
               osamosvojitve Slovenije in nikakor ni nikogar, ali pa tiste večine, bom rekel, se
               popravljam, ki bi razumela, da je to izčrpavanje tega dela Slovenije tudi na račun
               neke politične odločitve, da bomo reševali skupno kmetijsko politiko, zemljiško
               politiko, ki je pa seveda na ta način ne rešujemo. Tako ob teh virih, ki so
               predvideni v tej zakonodaji, je zagotovo to eden zelo pomembnih virov, ki omogočajo
               bistveno večji razvoj ne samo te pokrajine, ampak tudi drugih pokrajin. Hkrati pa
               omogoča tudi res uspešno prostorsko načrtovanje in gospodarjenje z zemljišči ter
               naravnimi dobrinami. Nobena skrivnost ni, da Sklad kmetijskih zemljišč in gozdov v
               zadnjem času ustvarja daleč največ prihodkov ravno s prodajo zemljišč, ki se
               namenjajo ali pa bodo jutri namenjena pozidavi. In tudi tu je pravzaprav vir, ki ga
               morajo imeti pokrajine, ne pa neka paradržavna institucija, kot je Sklad kmetijskih
               zemljišč, ki ne deluje niti znotraj, kot sem povedal, državnega proračuna, niti ni
               predviden, da bi deloval znotraj pokrajinskega proračuna.</p>
               <p>No, ob teh dilemah in pomislekih bi resnično pričakoval, da bomo v nadaljnjem
               postopku sprejemanja pokrajinske zakonodaje ta opozorila resnično dodatno proučili,
               analizirali in predvsem tudi vključili v paket zakonodaje, ki jo moramo sprejeti, če
               želimo, da ta zakonodaja zagleda luč sveta in da ne nazadnje res dosežemo tisti
               učinek enakega in skladnega razvoja - kot vedno poudarjamo, da ga bo ta zakon
               prinesel. Za to območje, poudarjam, te rešitve, kot so danes zapisane, seveda tega ne
               omogočajo. Hvala.</p>
            </sp>
            <sp who="SDZ4:KlavoraVasja">

               <speaker>PODPREDSEDNIK MAG. VASJA KLAVORA:</speaker>

               <p>Hvala lepa. Besedo ima gospod Davorin Terčon.</p>
            </sp>
            <sp who="SDZ4:TerčonDavorin">

               <speaker>DAVORIN TERČON:</speaker>

               <p>Hvala, gospod podpredsednik. Spoštovani predstavniki Vlade, kolegice in kolegi! Danes
               je bilo že večkrat omenjeno, da smo danes petek, 13. Jaz upam, da ne bo to neka
               zlovešča popotnica za nastajanje pokrajin. Ne glede na to moram reči, da po moji
               oceni danes ne delamo nobenega odločilnega koraka k nastanku pokrajin. Tudi debate je
               več o tistem, česar danes na mizi sploh nimamo, kot o tem kar na mizi imamo. Na mizi
               imamo tri zakone: splošni zakon o pokrajinah, o volitvah in o financiranju.</p>
               <p>V zvezi s pokrajinami s postavlja nekaj temeljnih vprašanj. Členitev pokrajin je
               najbolj eminentno vprašanje, okoli tega se vrti največ vprašanj in največ diskusij.
               Tega danes na mizi nimamo, čeprav je res, da vsi govorimo o 14 pokrajinah, da je to
               že neko gradivo, ki je pripravljeno. In to naj bi bilo to. Današnji paket o tem ne
               govori, sprejema se z navadno večino, z dvotretjinsko večino bomo sprejemali členitev
               teritorialno in konec koncev tudi določitev sedeža in območij in števila pokrajin.
               Kaj imamo danes kot odgovor sploh na mizi? Členitve nimamo. Kar se vsebine tiče,
               imamo samo nekaj nakazanega, pristojnosti, in na konec koncev nimamo vseh odgovorov
               glede financiranja pokrajin. Imamo jih pač nekaj. To so po moje bistvena vprašanja.
               Niti nimamo odgovora ali bo pokrajina v končni fazi dvoživka ali ne, ali bodo
               vključene tudi upravne naloge, ki jih sedaj opravljajo upravne enote kot državni
               organi ali ne. Minister Virant, ki je očitno tudi sam spoznal, da so uprave enote
               relativno dober del državne uprave, in to tudi poudarja, jaz tudi se pridružujem
               njegovemu mnenju, si je vzel za razmislek še nekaj časa.</p>
               <p>Najprej kar se tiče vsebine. Tako kot je sedaj zakon zapisan se bojim, da je
               upravičena bojazen, da bo vsebina pokrajin odvisna, potem ko bomo sprejeli tehnične
               zakone, ki bodo omogočile prenos konkretnih vsebin z določenih ministrstev na
               pokrajine, predvsem o moči lobiranja posameznega ministra, posameznega resorja
               znotraj Vlade in končno, potrditev v Državnem zboru. Mi imamo samo neka nakazila,
               nekaj je tudi bolj konkretnih, ampak več ali manj je samo opisnih, vsebinskih
               sklopov, kaj naj bi pokrajina sploh opravljala. Ne vem, kaj bo šlo na področju
               zdravstva konkretno, kaj bo šlo na področju šolstva, na področju prometa in zvez,
               itd. To bo vse še sledilo, te vsebine pa ni. Seveda zelo narobe bo, če bo to odvisno
               samo od predstave določenega ministra, njegove sposobnosti za lobiranje in končna
               potrditev v tem Državnem zboru. Lahko se nam zgodi, da bo nek resor postal še bolj
               centraliziran, kot je danes, nekje bodo pa funkcije v večji ali manjši meri prenesene
               na pokrajine. Jaz mislim, da bi morali s temi odgovori priti v paketu, in pričakujem
               tudi, da bo Vlada do drugega branja te zakonodaje, ki bo v tem paketu treh zakonov
               očitno danes dobila podporo, prišla tudi s temi odgovori, s konkretnejšimi odgovori
               glede financiranja, vsebine in seveda tudi same členitve, ker to je na koncu koncev
               tudi odločilni korak. Mi vemo, da za členitev potrebujemo dvotretjinsko večino vseh
               prisotnih v Državnem zboru v skladu s spremembo Ustave, ki smo jo storili, in če tega
               ne bomo sprejeli, potem bo to, kar smo danes sprejeli, popolnoma brezpredmetno in
               tratimo čas po nepotrebnem. Če je pa zlobirano že toliko močno, da se bo to zgodilo,
               potem seveda bomo šli po tej poti. Vsekakor, po moje, bi bilo bistveno boljše, da bi
               imeli celoten paket na mizi in da bi vedeli, o čem sploh govorimo.</p>
               <p>Kar se tiče financiranja kot drugega pomembnega vprašanja, moram povedati, da so
               nakazane neke rešitve, da pa te rešitve gredo v smeri odvisnosti bodočih pokrajin od
               države, od centralne oblasti, tako kot se sedaj dogaja na področju lokalne samouprave
               oziroma občin. Mi imamo 210 občin, kot je bilo že povedano, in vemo, da velika,
               velika, večina občin ne ustvarja potrebne višine sredstev z lastnimi prihodki in da
               so odvisni od finančnih sredstev državnega proračuna. Popolnoma isto se nam obeta na
               področju pokrajine, ker konec koncev prepuščamo glavne mehanizme določanja obsega
               finančnih proračunov pokrajin prepuščamo državi. Država bo oziroma Vlada bo sprejela
               uredbo, kjer bo ugotovila primerno porabo pokrajin, vse je državi. Še več, če bo
               določena pokrajina okarakterizirana kot bogata, da bo ustvarila nad 15% prihodka od
               tega povprečja, bo dobila manj finančnih sredstev, če bo ena pa podhranjena, bo
               dobila več finančnih sredstev do tiste tolerance 15%. S tem uvajamo na regionalno
               področje, torej na funkcioniranje pokrajin, določeno uravnilovko in določeni se bodo
               pač ujčkali na državnem proračunu, kot nove občine, določeni ne bodo stimulirani, da
               bi ustvarili čim več. S tem onemogočamo v določeni meri iniciativo posameznih
               pokrajin, da bi bile zainteresirane, da bi ustvarjale več prihodkov.</p>
               <p>Kar se tiče vprašanje združenja, združitve upravnih enot in bodočih pokrajin. Jaz sem
               pristaš tega, da bi pokrajina, opravljala tudi funkcije, ki jih sedaj opravljajo
               upravne enote. Mogoče je celo razmislek, da se to naredi postopoma, primeren.
               Vsekakor v vidiku racionalne državne uprave je potrebno reči, da je smiselno, da bi
               se te funkcije nekje v bodočnosti združile in da bi se na tak način tudi na določen
               način približale ljudem.</p>
               <p>Kar se tiče pa same členitve, ta famozna številka 14, moram pa povedati, da se z njo
               ne strinjam. Slovenija, ki je že itak majhna, o svoji majhnosti veliko razpravljamo,
               mislim, da bo naredila še en pomemben korak, da bo dokazala svojo majhnost tudi na
               pokrajinski členitvi. 14 pokrajin je po moje v Sloveniji bistveno preveč. Vemo,
               kakšni problemi se nam zaradi te členitve pojavljajo, mene pa najbolj skrbi to, da te
               pokrajine ne bodo primerljive in ne bodo enakovreden partner regionalnih strukturam v
               sosednjih državah, kar je bistveno. Po drugi strani bodo producirale nepotrebno večjo
               količino državne oziroma regionalne uprave, če bo prišlo do tega. In jaz sem
               prepričan, da bi bilo število - seveda govorimo nekje - bistveno manjše v primer
               primeru, govorimo nekje o treh, ki se mi zdijo res zelo oddaljena varianta pa do
               nekako 8, ker bi bila optimalna varianta. To bi bile zgodovinske pokrajine
               <stage xml:id="Redna-30-2007-07-13.stage11">(Primorska, Gorenjska, Dolenjska, Osrednja, Zgornja, Spodnje Štajerska, Koroška,
               Prekmurje s Pomurjem mogoče)</stage>. Mislim, da bi bilo to primerno, te pokrajine bi v
               povprečju imele nekako 250 tisoč prebivalcev, bile bi primerljive, bile bi lahko
               partner, bile bi lahko tudi nosilec bodočega kvalitetnega regionalnega razvoja.</p>
               <p>Zato predlagam, da se naredi dodaten razmislek in da v nadaljevanju postopkov za
               sprejem pokojninske zakonodaje naredimo en kvaliteten korak naprej, da bo to resnično
               uspešen projekt.</p>
            </sp>
            <sp who="SDZ4:KlavoraVasja">

               <speaker>PODPREDSEDNIK MAG. VASJA KLAVORA:</speaker>

               <p>Hvala. Besedo ima gospod Branko Marinič. Prosim.</p>
            </sp>
            <sp who="SDZ4:MariničBranko">

               <speaker>BRANKO MARINIČ:</speaker>

               <p>Hvala lepa za besedo. Spoštovani podpredsednik, spoštovani minister, kolegice in
               kolegi! Ko danes obravnavamo paket pokrajinske zakonodaje, in ker ugotavljamo, da še
               en zakon manjka, lahko ugotovimo marsikaj. Če bi katerega izmed strokovnjakov na
               področju sociologije vprašali, kako to, da komaj danes, bi verjetno strokovno
               utemeljil, da v preteklosti še nismo dorasli nekemu družbenemu razvoju, in je bilo
               potrebno še med tem časom postoriti marsikaj in da smo danes na taki stopnji razvoja
               družbe, da lahko to storimo. In ko bomo to storili, bodite prepričani, ne glede na
               število, ne glede na imena, bomo naredili zgodovinski korak. To je zgodovinski
               dogodek za Slovenijo, členitev Republike Slovenije na drugo raven lokalne samouprave
               je dogodek, ki bo zapisan v zgodovino slovenskega naroda pod vodstvom te Vlade, pod
               vodstvom tega ministra s sodelavci, ki danes tudi pojasnjujejo določene dileme in pa
               odgovarjajo na naša vprašanja.</p>
               <p>Kar zadeva male ali velike pokrajine, dajmo jih primerjati z malimi ali velikimi
               občinami. Katera mala občina je danes na nižji stopnji razvoja, kot je bila takrat,
               ko je bila v veliki občini? Nobena. Praksa je to jasno pokazala in male občine so
               bistveno uspešnejše na področju razvoja, predvsem tistega osnovnega, kar zadeva
               infrastrukturo. Prepričan sem, da nekaj podobnega lahko pričakujemo tudi pri manjših
               pokrajinah. Če danes govorimo o največji pokrajini s 500.000 prebivalci in o
               najmanjši pokrajini s 45.000 prebivalci, to nič ne pomeni. Tako kot nič ne pomeni ali
               govorimo o velikih občinah ali o malih občinah. Ko pa malo detajlneje obravnavamo, pa
               lahko ugotovimo, da so se male občine bistveno bolj razvijale kot velike. In če
               pogledamo samo za primer, sta pač Vlada in ta parlament morala poseči tudi na to
               področje zakonodaje in spremeniti zakonodajo na področju financiranja občin. Zakaj?
               Zato, ker je velikim občinam preprosto denar ostajal, male občine pa so ostale brez
               pomembnega državnega denarja oziroma projektov, na katere bi lahko kandidirale za
               posodobitev osnovne komunalne infrastrukture. Veste, prihajam iz takega dela te naše
               prelepe Slovenije, kjer žal kljub razvoju danes govorimo še o tem, da nekatera
               gospodinjstva v letu 2008 še čakajo na javni vodovod. Območje oziroma področje Haloz
               je, žal, eno takšnih območij.</p>
               <p>Če bi tiste poslanke in poslanci, ki ste danes že razpravljali in ki ste zaradi
               nekega osebnega prepričanja zapustili kolege v LDS-u in se umaknili v Nepovezane
               poslance, poslušali, kaj govori teren in kaj govorijo vaši kolegi, ki so še vedno v
               LDS-u, bi lahko ugotovili, da vsi, ki ste danes razpravljali, ne zastopate tistega,
               kar zastopajo vaši kolegi na terenu, kjer si prizadevajo in kjer bistveno drugače
               govorijo od vsebine, ki smo jo danes slišali.</p>
               <p>Kar zadeva enotirnost, dvotirnost, tudi o tem je bilo veliko govora. Seveda pa v
               nekem prehodnem obdobju iz čisto sedanje organiziranosti ne bomo mogli preseči tudi
               tega družbenega razvoja in bo po vsej verjetnosti potrebna vsaj neka dvotirnost v
               prehodnem odboju. Pravzaprav gre za to, da prej, preden preidemo v organizacijskem
               smislu v enotirni sistem, bo verjetno potrebno prehodno obdobje dvotirnega sistema in
               o tem je minister Žagar tudi govoril.</p>
               <p>In spoštovane kolegice in kolegi, morda še samo o imenih in številu pokrajin.
               Slovenci smo bili vedno in ostajamo zavedni. Če si je nekdo zaželel, da hoče biti
               Primorec, bo Primorec tudi ostal v primorski pokrajini. Nikoli nisem slišal, da bi
               kateri Štajerec prišel v Ljubljano in dejal, da je prišel iz spodnjega ali pa
               osrednjega Podravja. Zato razumem vse tiste Slovenke in Slovence na vzhodnem delu
               Republike Slovenije, kjer so dajali: <q>"Ne želimo biti Podravci, ne osrednji in ne
               spodnji, želimo ostati Štajerci, kar smo vedno bili."</q> In jaz sem prepričan, da bo
               javna obravnava, ki poteka do 24. julija, tudi pomagala najti odgovore na ta
               vprašanja. In še enkrat; ali je število 14 pokrajin prava številka? Verjetno bo čas
               pokazal, da ni bila prava, a trenutne razmere in politični konsenz, kolegice in
               kolegi, je vendarle bil dosežen, govorimo o 14-ih pokrajinah, kar je v skladu z
               nekimi normativi, normami na meji sprejemljivega. In jaz sem prepričan, ko bomo
               kompleten paket pokrajinske zakonodaje sprejeli, lahko govorimo o zgodovinsko
               pomembnem datumu v Republiki Sloveniji. Hvala lepa.</p>
            </sp>
            <sp who="SDZ4:KlavoraVasja">

               <speaker>PODPREDSEDNIK MAG. VASJA KLAVORA:</speaker>

               <p>Hvala. Besedo ima gospod mag. Drobnič.</p>
            </sp>
            <sp who="SDZ4:DrobničJanez">

               <speaker>MAG. JANEZ DROBNIČ:</speaker>

               <p>Hvala lepa za besedo. Spoštovane kolegice in kolegi! Pred približno tremi tedni so
               bile pokrajinske volitve v Španiji. Španija ima 17 pokrajin in v Španiji živi 35
               milijonov prebivalcev, torej ena pokrajina v Španiji je nekoliko večja kot cela
               Slovenija. Ko greste po Evropi, boste tudi ugotovili zanimive ugotovitve, in tisti,
               ki so ukvarjajo s pokrajinsko zakonodajo, resno opozarjajo, ali je izmed
               administrativnega, gospodarskega, upravnega in še drugih vidikov smotrno in kdaj
               smotrno ustanavljati pokrajine, ali določene naloge lahko upravljamo bodisi z
               državnega vidika z decentralizacijo, z izpostavami pa enotno službo, enotnimi
               kriteriji in vse ali pa prestavimo to na nek pokrajinski nivo. Takoj za začetek moram
               demantirati, da kot pokrajine, kot fenomen lahko zmanjšujejo razlike med regijami -
               lahko da, lahko pa ne. Kar poglejte, kaj se je zgodili v primeru vrtcev. Ko smo
               spravili financiranje vrtcev, storitev na občinski nivo, so se razlike bistveno
               povečale in državljani so nezadovoljni, občani so nezadovoljni, ker se v tem
               pojavljajo kot občani ne pa kot državljani.</p>
               <p>Sam seveda trdim, in to smo naredili tudi analizo z nekaterimi strokovnjaki, da bi
               bil pravi pristop, če bi šli v pokrajine samo na principu izvedbe iz občin, za
               državo, ki ima 2 milijonov prebivalcev in 20 tisoč kvadratnih kilometrov. V januarju
               sem postavil vprašanje Vladi, kaj bo to pomenilo s stroškovnega vidika in ostalih
               vidikov.</p>
               <p>Čisto na kratko. Povedati je potrebno državljanom jasno: ali bo to povečanje
               stroškov? Da, bo povečanje. Ali bo povečanje administrativnega aparata? Da, bo. Ko
               nalijete državljanu čistega vina, pa še potem, kje bi bil eventualno sedež pokrajine,
               se pa zanimanje in interes za ustanavljanje pokrajin porazgubi, kajti državljani
               imajo konkretne interese, kako bodo enostavno, z manjšimi stroški lahko neko stvar
               uredili. Konkretno, denimo tisto dovoljenje za hišo, torej gradbeno dovoljenje. Po
               novem bomo imeli štiri ravni upravljanja. Slovenija je do vstopu v Evropsko unijo
               vstopila v še en nivo upravljanja, seveda, ker gre tudi za zakonodajo in gre tudi za
               izvršni del, neposreden, ne samo sodišča tudi ostalo, potem državni, občinski in
               sedaj prihaja še ta naslednji nivo upravljanja. Si predstavljate, kako bo postalo
               komplicirano, težavno in tudi drago usklajevanje vseh teh zadev na vseh nivojih,
               kajti skladje pa mora biti med vsemi temi. Prej ste, gospod minister, omenili, ne
               vem, 30 ali 50 zakonov, ki jih bo potrebno spremeniti. Veste, ko se boste lotili
               sprememb bo potrebno to številko pomnožiti s faktorjem 2, zagotovo. Kaj je potrebno
               vse storiti in kako vse to uskladiš, že sedaj skladje med občinskimi odloki, Državnim
               zborom, Ustavo, Ustavnim sodiščem in Evropsko unijo - kako že sedaj poteka in je
               komplicirano. Torej, ljudje se bodo znašli v težavah - kako priti konkretno do tega
               dovoljenja, ali bo to občinska služba, pokrajinski urad ali bo to državni urad. Ali
               vam povem, tisti uradniki bodo rekli: <q>"Ne, ne, eden del je tukaj, potem greste pa na
               pokrajinskega, kjer dobite še to, tisto in tretje."</q> Nazadnje se bo zgodilo, da jih
               bosta eden in drug poslala na državni organ.</p>
               <p>Ko govorite o dvotirnem, enotirnem sistemu. Da bo sedaj začasno dvotirno. Čez pet let
               vas bom vprašal, ali boste spravili dvotirni na enotirni sistem, tako da bi imela ena
               služba, denimo, dva gospodarja, dva odredbodajalca. To se vam bo zakompliciralo, da
               bo zelo težko. Skratka, skladnost zakonodaje.</p>
               <p>Potem omenjeno je bilo, da bomo imeli volitve predsednika država oziroma v Evropski
               parlament na 5 let, pokrajine bodo na 5 ali 4 let, odvisno, kaj se bo še zgodilo v
               tem Državnem zboru, kakšno bo soglasje. Vsako leto bomo imeli volitve. To zmanjšuje
               moč, operativna moč Vlade in možnosti za spremembe. Kajti vsako leto bo pravzaprav
               volilno leto in bo težko karkoli delati. Ampak vam povem, ljudje bodo zasičeni tudi z
               volitvami. Že sedaj imamo velik absentizem. Če je sedaj navzočnost 30 do 40%, bo
               potem padla na 20%. To bodo seveda tudi posledice in s temi posledicami se moramo
               soočati.</p>
               <p>Drugo, dodatni stroški. Ko sem govoril o dodatnih stroških, neposredni stroški v same
               te procese tehnično -operativne, ti stroški se bodo izkazali približno letno na 40
               mio evrov. Za ta denar dobimo vsako leto tri domove za ostarele, ki jih sedajle nujno
               potrebujemo, pa ni proračunskih sredstev, verjetno, in je pač potreb no graditi na
               zasebnih sredstvih, ki pomenijo drugačne konsekvence. Veste, zakaj? Ker to se bo
               potem tudi pokazalo. Vse te stroške je potrebno upoštevati.</p>
               <p>Ko dobite pokrajine, imate pokrajinske parlamente ali svete in ti sveti bodo nekje
               hoteli domovati, tako kot domuje ta parlament. Tako, denimo, domuje občinski mestni
               svet, približno taka dimenzija bo. Mislim, da svetnikov bo približno toliko v mestnem
               svetu Ljubljane, nekaj čez 40, povprečje je nekje 45. Ja, v bistvu je to 15 malih
               parlamentov. 15 malih parlamentov, ki bo imelo neke vrste vlado, upravo. Ko greste po
               drugih državah, imajo ministre. In tisti ministri se dogovarjajo z državnimi ministri
               in se tudi usklajujejo, ampak te službe imajo potem tudi podslužbe in tiso, kar mora
               biti. In vsak tak svet bo imel tudi komisije. In te komisije bodo delovale, če bodo
               imele tehnično oporo in še vse tako naprej. Da ne naštevam - tako kot se nekako
               dogaja v parlamentu z nekoliko manjšim obsegom, ampak petnajst in te zgradbe bodo
               tudi izgrajene v 15 mestih. In to pravite, da bo decentralizacija. Da, bo
               decentralizacija, ampak bo potem koncentracija na posameznih regijskih središčih, to
               se bo zagotovo zgodilo.</p>
               <p>Utegne se zgoditi zmanjševanje vloge občin. To seveda vnaprej ne morem zagotovo
               trditi, če se bomo striktno držali, da občine imajo tisto posest in vlogo, potem ni
               nevarnosti, ampak to se je zgodilo kjer so uvajali pokrajine.</p>
               <p>Potem glede uveljavljanja Evropske listine o lokalni samoupravi. Če jo postavim po
               principu lokalne samouprave, ima potem avtentično pravico pridobiti lastna sredstva,
               tudi s sprejemanjem zakonodaje, ki pomenijo dodatno davčno breme in lastne vire
               prihodkov, zato tega ni mogoče zanikati. Iz tega se lahko naučimo, da ne kopirajmo
               drugih modelov, če niso čisto prenosljivi. Lahko pa bi te spremembe glede pokrajin
               naredili kot izvedbo nadgradnje občin, povezovanja občin, brez logike samoupravnega
               ustanavljanja. Potem ne bi imeli volitev, potem ne bi imeli teh uprav, bi lahko
               predstavniki bili preprosto župani s svojim deležem za tisto nujno izvedbo, denimo,
               projektov, ki so na regijski ravni, če so res tako nujni. Jih lahko. Tudi evropske
               projekte bi lahko. In potem, seveda, se nastavijo. Tudi službe kot izvedbene,
               tehnične, strokovne za izpeljavo tega. Torej, prejšnja ustava, kar se tiče primerne
               podlage za ustanavljanje pokrajin, za državo, ki ima 2 milijona prebivalcev, sploh ni
               bila slaba. Zato -nekateri poznavalci, ki so analizirali, so mi rekli, da gre v tem
               primeru za nekakšen politični avanturizem. Če bi torej ljudem <q>"nalili čistega vina"</q>,
               koliko je dodane vrednosti, koliko bo zmanjševanja razlik, če bi to povedali, potem
               bi bilo vprašanje njihove odločitve na referendumu, ali so za to, da imajo
               pokrajine.</p>
               <p>Še ena zagata je nastala, ko smo se pogovarjali z občinskimi veljaki. Kje naj bo
               center pokrajine? Ljubljana, samostojna pokrajina, potem te obmestne občine naj bi
               dobile središče, denimo, v Kočevju ali Novem mestu. Ha, si predstavljate? Ko to
               ljudem poveš, da bodo z Vrhnike ali pa iz Iga imeli centralo, center pokrajine v
               Kočevju, se jim dvigne temperatura in seveda ne bodo za kakšne takšne rešitve, čeprav
               se da tudi drugače rešiti, da so izpostave, da se nujne stvari opravljajo na občinski
               ravni ali pa, da se nekatere stvari tudi v Ljubljani rešujejo, ker ni važno, da se
               pred pristojnim uradom, ampak pred uradom, ki to opravlja. Vendar je po principu
               enotne državne uprave mnogo lažje, ker je standard enak, ni pa nujno, da je to
               centralizirano, sploh ne. Upravne enote, če jih želimo še bolj približati ljudem, bi
               jih bilo lahko še več, ampak jih je že zadosti, in tako da so dostopne in večina
               stvari bi se lahko opravljala na takšen način. Pa ima centralno vodenje, centralno
               upravljanje, ampak je decentralizirano in približano državljanom. Kajti državljanu je
               vseeno, ali je podpisan gospod Virant ali nekdo XY šef pokrajinske uprave. Za njih je
               čisto vseeno, kateri podpis je. Za njih je pomembno, kam gredo, kakšen je postopek in
               kako hitro dobijo to storitev.</p>
               <p>Ali res potrebujemo pokrajine, na kakšen način, kaj bo to pomenilo? Na to bomo morali
               odgovoriti in na to odgovarjamo, spoštovane kolegice in kolegi, danes, petek, 13.
               julija 2007. Hvala lepa.</p>
            </sp>
            <sp who="SDZ4:KlavoraVasja">

               <speaker>PODPREDSEDNIK MAG. VASJA KLAVORA:</speaker>

               <p>Hvala lepa. Besedo ima gospod mag. Cvikl.</p>
            </sp>
            <sp who="SDZ4:CviklMilanMartin">

               <speaker>MAG. MILAN M. CVIKL:</speaker>

               <p>Hvala lepa, gospod predsedujoči. Poslanke in poslanci, predstavniki Vlade, gospod
               minister! Sam sem razmišljal, kaj še dodati k tej razpravi, kjer je očitno na nek
               način veliko govorjenja, veliko predstavljanja predvsem posameznih problemov v
               posameznih pokrajinah, pa nekaj političnih razlik o tem, ali bomo v tem mandatu ali
               bomo kdaj kasneje dejansko uredili ta tako imenovani problem pokrajin. Sam se bom v
               svojem razmišljanju ukvarjal z dvema vprašanjema: eno je vprašanje odnosa med centrom
               in terenom, drugo vprašanje pa je vprašanje tako imenovanega, če hočete,
               centraliziranja ali decentraliziranja virov, ki se porabljajo za javne funkcije, in
               potem tudi odločanja o načinu izvajanja teh javnih funkcij.</p>
               <p>Najprej je treba povedati, da smo v nekem bivšem sistemu imeli popolno fiskalno
               decentralizacijo. Naj vas spomnim, bilo je 60 občin, ampak te občine so vsebinsko
               odločale o vsem. Odločale so o tem, koliko šol bo, kje bodo šole, kako se bodo te
               šole gradile. Na ravni države smo imeli samo sekretariate, niti nismo imeli vlade.
               No, ko smo se leta 1991 osamosvojili, smo zaradi predvsem makroekonomskih razlogov,
               ker je ta sistem popolne fiskalne decentralizacije bil fiskalno nevzdržen - spomnite
               se, imeli smo visoko inflacijo in v vsaki občini so pač SIS-i samostojno določali
               stopnje prispevkov -, ukinili to samostojnost in popolnoma centralizirali v enotnem
               proračunu vse funkcije države, kjer naj bi se na enem mestu, z enega mesta, iz centra
               odločalo o tem, kje bo kakšna šola. Ali v Velenju, od koder izhajam, bomo dobili še
               peto, šesto šolo ali ne? Logično je, da so potem štiri leta kasneje tako osiromašene
               občine - in tako konflikten odnos med centrom in terenom moral biti razrešen s prvo
               reformo lokalne samouprave. Ali je bila ta najbolj posrečena ali ne, ne vem. Ampak
               dejstvo je, da če smo zaradi tega potem posledično iz 60 občin dobili 210 pokrajin,
               pardon, se opravičujem, 210 občin in teh 210 občin oziroma teh novih 150 občin ni nič
               drugega kot bivše krajevne skupnosti teh občin, je seveda verjetno prišel čas, da
               skušamo nekaj ponovno zaokrožiti. To, kar počnemo s 14-imi pokrajinami, pravzaprav ni
               nič drugega, kot da resnično združujemo nekdanjo skupino 60-ih občin. Če pogledamo
               posamezne pokrajine, SA-ŠA je takšna. To sta v bistvu bivša občina Mozirje in bivša
               občina Velenje. In prav je, da bomo dobili takšno pokrajino, ker je pač očitno
               politična volja takšna, da seveda ljudje čutijo, da je center premočan in zato
               prešibke občine v odnosu do centra vsebinsko želijo preko nas kot pooblaščencev
               ljudstva vendarle doseči neko zaokrožitev. Zato imamo to zgodbo. Kaj točno si kdo
               nadeja pri tem, jaz pravzaprav ne vem. Tez je zelo veliko. Ena od tez je bila
               ravnokar prej demantirana, da pokrajine same ne bodo zagotavljale razvoja - in s tem
               se strinjam. Če ne bodo vzpostavljeni tudi dodatni pogoji.</p>
               <p>Zato je seveda za mene temeljno vprašanje pri zakonodaji, ki jo imamo danes, da nam
               manjka, v redu, razprava o tem, kaj točno pomeni zakon o financiranju pokrajin,
               predvsem pa zakon ali en, ali 50 zakonov, ali 100 zakonov o prenosu nalog z republike
               na teh 14 pokrajin. Šele takrat bomo pravzaprav videli, ali smo proces centralizacije
               Slovenije, ki se je začel z osamosvojitvijo leta 1991 in z ukinitvijo takratnih
               nekdanjih SIS-ov, s podržavljanjem tega premoženja in z delno delitvijo tega
               premoženja v javne zavode, ali bomo seveda uspeli ta proces centralizacije zaustaviti
               in ga oblikovati na nek smiseln način. Zato bi priporočal vladi, ministrstvu -
               predvsem danes tukaj ni ministra za finance, pa bi ga to v temelju moralo najbolj
               zanimati - jasen dogovor o tem, na kakšen način bomo v Sloveniji uvedli ponovno
               fiskalno decentralizacijo. Ne samo kateri viri bodo na ravni pokrajin, na ravni
               občin, ampak tudi katere naloge in na kakšen način bodo te naloge izvajane. To danes
               ni popolnoma jasno.</p>
               <p>Naj vas spomnim, ko smo leta 1994-1995 tudi spremenili z zakonom o financiranj občin
               način financiranja občin, smo seveda stimulirali kreiranje novih občin. In to je bilo
               verjetno korektno. Šlo bi v nedogled, če ne bi malo zaustavili leta 1998, in ponovno,
               mislim, da kar vsebinsko, bom tako rekel, praktično dokončno zaključili težnjo po
               nadaljnji decentralizaciji nadaljnje ustanavljanje občin z obstoječim zakonom o
               financiranju občin. Ampak sedanji predlog zakona o financiranju pokrajin pa zaradi
               nekaterih predlogov, ki so notri, omogoča, da bi te nove pokrajine lahko bile mesto
               razvoja. To, kar imam sam dilemo in o kateri želim še v nadaljevanju razpravljati, je
               seveda, kako pa bo to v praksi izvajano. Temeljno vprašanje, o katerem se mora
               vprašati Vlada Republike Slovenije, ki ima danes oblast in vse prejšnje in naslednje
               vlade, je; ali bodo pripravljeni s približno 15 ministrstev, s 15 ministrov prenesti
               pooblastila na 14 pokrajin. To je temeljno vprašanje. Da se bo, kot se temu reče, na
               centru res delala politika, vse pa se bo izvrševalo na terenu. To seveda mimogrede
               pomeni, da bomo imeli namesto 15 točk odločanja, 15 krat, 14, če sem pravilno
               izračunal, je 210. Imeli bomo 210 točk v Republiki Sloveniji, na katerih se bodo
               posamezne odločitve dokončno zapisovale in kjer bo veliko tudi medsebojnih
               konfliktov, še posebej takrat, kadar je resorna odločitev ministra za okolje ali pa
               resorna odločitev odgovornega za okolje v pokrajini številka 5 v nasprotju z, recimo,
               odločitvijo odgovornega za energetiko v pokrajini številka 6. Energetika v pokrajini
               številka 6 bo spodbudila za pokrajino 7 negativne emisije in potem bomo imeli kar
               precej problemov to med seboj uskladiti. Zato sam ne verjamem, da bo 14 pokrajin, ki
               niso nič drugega kot združene bivše občine, govorim o občinah iz leta 1991 oziroma
               pred letom 1994, dovolj učinkovite, če ne bomo naredili še naslednjega koraka.</p>
               <p>Naslednji korak je po mojem oblikovanje dežel. Zakaj to pravim? Republika Slovenija
               je z vstopom v Evropsko unijo leta 2004 postala priznana kot država, ki lahko
               pridobiva tudi pomembna sredstva Evropske unije. Mimogrede, to niso sredstva Evropske
               unije. To je naš denar, ki gre najprej v Bruselj, potem pa ga v skladu z kohezijskimi
               in vsemi načeli dobimo nazaj. In ker seveda Evropska unija spodbuja notranjo
               kohezijo, so ustvarjena določena pravila, po katerih se ta denar vrača. In eno od teh
               pravil je tudi to, da se skuša dati več denarja tistim, tako imenovanim regijam na
               drugi ravni, ki so v razvoju zaostale glede na povprečje Evropske unije. Teza, da naj
               bi s 14 pokrajinami v času finančne perspektive 2007-2013 uspešneje kot to počnemo do
               sedaj, pridobivali evropska sredstva, je zame vprašljiva. Zato je moje mnenje, da te
               pokrajine resnično potrebujemo mogoče šele za naslednjo finančno perspektivo. V
               vmestnem času pa je treba priti do zelo jasnega dogovora med tem, kaj bo delal center
               in kaj bodo delale pokrajine. Da pa bi v naslednji finančni perspektivi, v obdobju
               2014-2020 Slovenija maksimirala možnost izplena iz evropskih sredstev, bi bilo
               smiselno, za razliko od sedaj na dvoje prežagane Slovenije, z ustavno spremembo leta
               2011 iz 14. pokrajin oblikovati tri dežele: Vzhodnoslovensko, Zahodnoslovensko in
               Ljubljansko deželo. Če to naredimo, je mogoče v perspektivi 2014-2020 za Vzhodno - in
               Zahodnoslovensko deželo pridobiti nekje med dodatno milijardo in pol do dve milijarde
               evrov. Zakaj to pravim? Ker bi v tem času, če to naredimo, ti dve deželi, Vzhodna -
               Zahodna - z izločeno Ljubljansko deželo, bili še vedno lahko cilj ena.</p>
               <p>Torej, ko bo razrešen odnos med centrom in terenom, ko bo jasno razrešeno, kaj bodo
               pokrajine dobile od virov in katere naloge bodo izvajale ali obratno, katere naloge
               bodo izvajale in zaradi tega, katere vire morajo dobiti, ko bo jasen tudi, če hočete,
               odnos med posameznimi resorji in resorji v pokrajinah ter med pokrajinami med seboj,
               potem seveda bomo prišli do tega, da potrebujemo zaokrožiti te pokrajine v nekaj več,
               kot je Republika Slovenija. Ali so to tri dežele, kot sem jih opisal, ali je kot je
               predlagal gospod Žagar ta na dvoje razžagana Slovenija - jaz ne vem. Ampak, če se
               Slovenija želi povezovati navzven, in to ste nekateri danes poudarjali, se ne more,
               da tako rečem Gorenjska s sedežem v Tržiču in z vsem spoštovanjem do mojega
               poslanskega kolega<gap n="..."/></p>
            </sp>
            <sp who="SDZ4:LavtižarBeblerDarja">

               <speaker>DARJA LAVTIŽAR BEBLER:</speaker>

               <p>Na Jesenicah<gap n="..."/></p>
            </sp>
            <sp who="SDZ4:CviklMilanMartin">

               <speaker>MAG. MILAN M. CVIKL:</speaker>

               <p>Se opravičujem, Darja je rekla ne na Tržič, ampak na Jesenicah - povezovati s
               Celovcem. Niti ne sme predsednik Državnega zbora iti na sestanek, da tako rečem
               regionalnih parlamentov, ampak lahko gre kvečjemu predsednik parlamenta te zahodne
               dežele na sestanek s parlamentom Furlanije-Julijske krajine. Če hočemo preseči in res
               priti do pravih evroregij, ne sme cela Slovenija biti evroregija s Furlanijo-Julijsko
               krajino ali pa, kako se že to imenuje, Reško županijo. Ampak bo seveda treba narediti
               iz teh 14 pokrajin nekaj več. Zato je seveda, ker je danes pač splošna razprava, ker
               zakona v pravem razrezu še vedno nimamo, ker še ni jasen zakon o prenosu nalog,
               predlagam Vladi Republike Slovenije, vsem nam, da razmislimo o tej dilemi razmerja
               med centrom in terenom, razmerja o pravi fiskalni decentralizaciji in o tem, ali smo
               sposobni narediti vse, da optimiziramo in denar, ki tako ali tako v Bruselj mora iti,
               dobimo uspešno nazaj.</p>
               <p>Upam, da seveda, nisem ministru preveč pokvaril petkovo popoldne, 13. julija. Hvala
               lepa.</p>
            </sp>
            <sp who="SDZ4:KlavoraVasja">

               <speaker>PODPREDSEDNIK MAG. VASJA KLAVORA:</speaker>

               <p>Hvala. Gospod minister imate besedo.</p>
            </sp>
            <sp who="SDZ4:ŽagarIvan">

               <speaker>DR. IVAN ŽAGAR:</speaker>

               <p>Hvala za besedo.</p>
               <p>Zdaj, kar zadeve petek 13., jaz s tem nimam težav, ker je bil na ta dan rojen moj
               sin, tako da s tem res nimam težav. Kar zadeva pa odgovore, tako da jaz verjamem, da
               tudi to pokrajinsko napredovanje gre v tej pozitivni smeri. Kar pa zadeva nekatere
               dileme, ki so bile zdaj v tem času izpostavljene od različnih razpravljavcev, sicer
               menim, da sem na marsikaj že tudi v razpravi odgovoril in verjetno se bom nekoliko
               tudi ponovil.</p>
               <p>Kar zadeva celoten paket zakonodaje, sem že prej povedal, da za pokrajine ni potreben
               paket vseh šestih zakonov, brez nobenega od teh zakonov ni pokrajin, vendar je zaradi
               redosleda postopkov potrebno približno v tej smeri, kot je zdaj zastavljeno,
               sprejemati to zakonodajo, zato ker so tudi postopki, ki so predvideni, različni.</p>
               <p>Prvi sveženj teh zakonov, ki jih danes obravnavamo oziroma obravnavate v splošni
               razpravi, je potreben, da lahko gremo naprej, kar se tiče tega tehničnega zakona, ker
               se s temi osnovnimi zakoni osnovni vsebinski atributi pokrajin postavljajo. Vsebine
               so poznane, ki se selijo navzdol, in tudi financiranje je v tem trenutku postavljeno.
               Seveda so možne izboljšave, s tem se absolutno lahko strinjam. Kar pa zadeva ta
               tehnični zakon, pa pomeni nadgradnjo te osnovne vsebinske zakonodaje. Ta postopek že
               peljemo in načrtujemo, da bo takrat, ko bo ta vsebinska zakonodaja v drugem branju,
               tudi ta zakon pripravljen že do te mere oziroma do nekega izhodiščnega zaključka.
               Tako da ta del aktivnosti vsekakor poteka, vendar verjetno ni mogoče nekaterih
               postopkov pač preskočiti, treba je iti po določenih korakih.</p>
               <p>Kar zadeva zakon, ki ustanavlja pokrajine, ki ga sprejemate z dvotretjinsko večino,
               je ta zakon v tem trenutku v javni razpravi, tudi z vsemi dilemami, ki so bile
               izpostavljene. Ta javna razprava je bila pričakovana in je tudi namen tega, da dobimo
               čim boljše rešitve. Vendar je postopek tega zakona drugačen, zato ni mogoče teh
               stvari peljati v paketu. Namreč, ta javna razprava je potrebna, potrebno so mnenja,
               posredovana s strani občin, in ta zakon se sprejema z dvotretjinsko večino. Vendar bo
               tudi ta del opravljen do druge obravnave tega zakona. Vsebina te zakonodaje pa
               pokriva tudi ta zakon, tudi če bo število pokrajin ostalo znotraj teh okvirov, razen
               če bi prišlo do nekih radikalnih sprememb, ki jih pa ne pričakujemo.</p>
               <p>Kar zadeva naloge, še enkrat ponavljam, da je ta operacija finančno nevtralna, tudi
               finančno ocenjena v tem osnovnem obsegu. Govorimo o, recimo, okoli 5% bruto produkta,
               kar pomeni, da povečujemo ta odstotek bruto produkta, s katerim bi se naj v prihodnje
               dodatno upravljalo na pokrajinskem nivoju in bi bila dostopnost za vse. Da selimo
               naloge in pristojnosti skupaj s finančnimi viri navzdol, da ni novih delovnih mest,
               ampak govorimo o selitvi delovnih mest. In ponovno trdim, da je operacija finančno
               nevtralna, s tem da tudi ni novih davčnih virov, kar pomeni, da bo treba vse stvari
               preseliti navzdol.</p>
               <p>Kar zadeva pokrajine in upravljanje z evropskimi sredstvi oziroma s črpanjem
               evropskih sredstev, poteka zdaj tekoče. Je pa res, da verjetno, če bi imeli
               pokrajine, bi vseeno nekatere stvari lahko lažje tekle. Predvsem ko govorimo tudi o
               teh tako imenovanih večjih projektih, recimo, o resolucijskih projektih, ker bi
               dogovori na nivoju pokrajin lažje stekli. Tako v tem smislu realizacije teh projektov
               bi sigurno pokrajine pomenile določen prispevek in nekoliko hitrejšo dinamiko. Vendar
               ne glede na to, seveda, ponavljam še enkrat, stvari tekoče tečejo. In tudi, kar
               zadeva potencialno črpanje sredstev v naslednji finančni perspektivi, smo se mi
               pripravili; pripravili smo se tudi s tistim tako imenovanim <q>"razžaganjem Slovenije"</q>
               na dva dela, kjer smo poskušali obe kohezijski regiji oblikovati na takšen način, da
               bomo pod pogoji, ki bodo pač takrat vladali, dosegli maksimalni izplen sredstev v
               naslednji finančni perspektivi. V tem smislu smo na to v Sloveniji že pripravljeni.
               Ne pričakujem pa da bomo v Sloveniji vzpostavljali, pa tudi z ozirom na velikost
               države, še en dodaten vmesni nivo. To pa bi verjetno res pomenilo seveda preveliko
               obremenitev iz naslova javnih financ za administrativni del, če v tem delu gremo
               ravno v obratni smeri. osebno seveda pričakujem, da z vzpostavitvijo pokrajin, tudi
               skozi bistveno bolj učinkovit sistem upravljanja z vzdrževanjem institucij, ne
               cepljenjem - in to pokrajine seveda tudi dodatno omogočajo prehod v enotirni sistem
               tudi po tem prehodnem oziroma stopenjskem obdobju lahko v tem smislu stvari samo
               zracionaliziramo. In osebno ne vidim tistih dodatnih stroškov, je pa res, da določene
               bojazni ali pa določena opozorila so pa lahko prisotna, in je prav, da se na te
               stvari tudi opozarja. Vsaj ne v tej fazi, ko bodo pokrajine ustanovljene in ko bodo
               pričele delovati. Seveda, v naslednjih fazah bodo pokrajine prevzele lastno
               odgovornost za lasten razvoj, prevzele odgovornost za lasten način upravljanja
               znotraj zakonskih okvirov in z vidika avtonomije ne bo mogoče državnega nivoja, razen
               če se krši avtonomija lokalne samouprave, posegati v ta sistem.</p>
               <p>Mislim, da je bilo kar nekaj vprašanj, kar zadeva dostopnosti do storitev, ki se v
               tem trenutku v bistvu opravljajo na upravnih enotah. Z uvajanjem pokrajin se ta
               dostopnost tudi ob preselitvi teh nalog ohrani. To pomeni, da bodo seveda državljani
               in državljanke še vedno šli na tisti naslov po, recimo, gradbeno dovoljenje, kot
               gredo danes, če govorimo seveda o fizični prisotnosti. Res pa, da bodo šli v eno
               pokrajino, zdaj so pa šli na upravno enoto, tako kot je zdaj v tem trenutku v zakonu
               predvideno. In tukaj nekih posebnih težav ne vidim. Jaz sem celo prepričan, da iz
               naslova ustanovitve pokrajin, iz tega dela prevzema odgovornosti tudi za storitve
               znotraj posameznih pokrajin, tudi politične odgovornosti, da bo ta dostopnost - in to
               je tudi zagotovljeno, tudi sicer v zakonu - lahko samo še boljša. Ker bo pač tega
               pritiska lahko, če se stvari ne bi dobro izvajale, bistveno več, ker so te stvari in
               tudi ta del bližje ljudem in vemo, da bližje, kot je upravljanje končnemu uporabniku,
               bolj kvalitetna je storitev. To že iz tega naslova sledi.</p>
               <p>V vsakem primeru pa seveda tudi, recimo, prihajajoče širjenje na področju e-uprave, s
               ciljem na tem področju, telekomunikacij, gredo ravno v tej smeri, da tukaj ni videti
               posebnih težav. Tukaj ni nobene bojazni, čeprav vem, da se ta stari velikokrat v
               javnosti tudi poskušajo na tak način prezenetirati. In to varovalko smo posebej
               vgradili v sam zakon, da mora biti kvaliteta storitev in dostopnost do storitev vsaj
               enaka, kot je do sedaj v tem trenutku.</p>
               <p>Pa še mogoče, kar zadeva celoten paket zakonodaje tudi v povezavi z vprašanjem, ki ga
               je podal spoštovani poslanec gospod Veber. Dejstvo je, da sedaj, ko pregledujemo
               celoten paket zakonodaje, ki jo je potrebno popraviti, posegamo na posamezna
               področja. Število zakonov od tistega izhodiščnega predloga, ki samo ga prvotno
               navedli, se je že povečalo, to drži in v tem smislu seveda tudi obravnavamo zakon o
               kmetijskem skladu in predvideva se prenos oziroma upravljanje, rešitve dokončne še
               niso v tem trenutku postavljene, tega dela premoženja na pokrajine, vsaj v določeni
               meri. Predvsem v tisti meri ali v tisti vsebini, ki je pomembna za izvajanje teh
               aktivnosti v razvojnem smislu na pokrajine.</p>
            </sp>
            <sp who="SDZ4:KlavoraVasja">

               <speaker>PODPREDSEDNIK MAG. VASJA KLAVORA:</speaker>

               <p>Hvala lepa. Besedo ima gospod Zvonko Černač.</p>
            </sp>
            <sp who="SDZ4:ČernačZvonko">

               <speaker>ZVONKO ČERNAČ:</speaker>

               <p>Hvala lepa. Lep pozdrav vsem prisotnim tudi v mojem imenu! Spoštovane kolegice in
               kolegi! Jaz mislim, da se danes ne sprašujemo o tem, ali pokrajine potrebujemo ali
               ne, kot je bilo slišati v eni izmed razprav. Jaz menim, da smo odgovor na to
               vprašanje dali dobro leto nazaj, ko smo dosegli visoko stopnjo političnega soglasja
               in spremenili ustavo. S tem trenutkom sem jaz ocenil,da je trasirana pot za to, da -
               res da z veliko zamudo, ampak kljub temu - pridemo do regionalizacije Slovenije. In
               tudi danes in v preteklih mesecih v teh razpravah, ki jih poslušamo, moram reči, da
               večinsko mnenje podpira regionalizacijo Slovenije. Da je večinsko stališče politike v
               tem, da je Slovenijo potrebno regionalizirati, da bi se Slovenija lahko razvijala
               hitreje, v kolikor bi bil ta postopek pred leti že opravljen, in da se temeljna
               vprašanja pojavljajo nekje drugje. Pojavljajo se pri številu, pri pristojnostih, pri
               nalogah.</p>
               <p>Na tem prvem delu glede števila je nesporno, da bo v končni fazi moralo priti do
               nekega kompromisa oziroma do tiste rešitve, ki bo podprta s strani dveh tretjin v tem
               Državnem zboru. To je realnost in s to realnostjo se je treba soočiti, pri čemer pa
               ne smemo zanemariti vseh ostalih segmentov, ki so povezani s tem vprašanjem. Ne smemo
               zanemariti pristojnosti, ne smemo zanemariti nalog, ker mislim, da niti ni tako
               pomembno, v kakšnem delu in v kakšnem številu se Slovenija regionalizira. Smo pa
               omejeni. Dejstvo je, da smo na tem področju omejeni, ne samo interno, tudi eksterno.
               Slišali smo prej, gospod minister je povedal, na NUTS3 ravni se ta številka nekako
               konča pri 14. In tudi največja verjetnost, ki je sedaj dana v javno razpravo, ki se
               konec tega meseca zaključuje, govori o tej številki. Se pravi 12 statističnih regij
               plus dodatni dve pokrajini, za katere je bil izražen interes v lokalnem okolju. In
               verjetno tega interese ne gre spregledati, če je bil v preteklosti že izražen.
               Ocenjujem, da neke vrste pokrajinskih povezav že imamo od trenutka, ko so se začele
               povezovati občine v okviru teh tako imenovanih razvojnih regij, so te povezave že
               nastale. In mislim, da so bile te povezave tiste pravilne, tiste vsebinske, ker so
               povezale skupne interese občin in prebivalcev na določenem okolju. In se bojim, da
               to, kar se nam v določenih okoljih dogaja sedaj, da se odmika od tega, kar se je
               nekoč v preteklosti že zgodilo, da se sedaj v te javnih razpravah kažejo neki
               določeni zametki, indici določenih takih ali drugačnih ambicij, ki nimajo s temi
               realnimi povezavami nobene zveze. Ocenjujem osebno, da to, da je Vlada vzela za
               osnovo razvojne oziroma statistične regije, ni slabo. To je dobro. In tudi v tem
               danem trenutku, verjetno politično edino realno in možno. In na tej točki nimam
               nobenih pripomb.</p>
               <p>Zaradi tega tudi ne razumem določenih mnenj, ki govorijo v tej smeri, da bi bilo
               treba določiti, da je minimalno število prebivalcev, ki bi pogojevalo možnost
               ustanovitve določene pokrajine, 100 tisoč ali pa 120 tisoč. Na drugi strani pa iz teh
               istih ust slišimo, da bi bilo treba upoštevati statistične regije. Sedaj to dvoje ne
               gre skupaj! To dvoje ne gre skupaj. Mi imamo že sedaj te razvojne statistične regije,
               ki imajo manjše število prebivalcev. Na drugi strani, zakaj 100, 120 tisoč? Imamo,
               imamo! Tri imamo, ki imajo manjše število kot 100 tisoč, gospod Moge. Na drugi
               strani, zakaj 100 tisoč ali pa 120, zakaj ne potem 200 ali pa 250 ali pa 500, če je
               število prebivalcev resnično tisto, ki pogojuje uspešnost določenega povezovanja.
               Menim, da to ni tako pomembno vprašanje, da število prebivalcev ni tako pomembno
               vprašanje, mnogo bolj pomembna so druga vprašanja. Tudi sedaj, če pogledamo pri
               občinah, po tej logiki bi bile manjše občine neuspešne. Recimo, tiste, ki imajo 5, 7,
               8 tisoč prebivalcev, bi bile po tej logiki manj uspešne, kot tiste, ki jih imajo 30,
               50 ali pa celo 200 in več tisoč, pa vidimo, da temu ni tako. To lahko opažamo, ne
               samo v tem in preteklih letih, ampak kar skozi nekaj let. Zasedamo v največji občini
               v tej državi, pa nisem ravno prepričan, da je bila v preteklih dveh mandatih uspešna,
               po nobenih kazalcih ne. Na drugi strani imamo vrsto občin, ki so majhne, ki štejejo
               5, 7, 8 ali še manj tisoč prebivalcev, ki so dokazale, da se da premakniti razvojno
               komponento hitreje kot nekatere večje občine. Se pravi, število prebivalcev gotovo ni
               tisto pravilno merilo, na podlagi katerega bi lahko ocenjevali, ali je določena
               povezava primerna ali ne. Nesporno je, da uspešnost delovanja v končni fazi
               pogojujejo ljudje, pogojujejo tisti, ki jim je zaupan mandat, da v določenem obdobju
               upravičijo zaupanje, ki jim je bilo dano. Seveda morajo imeti na voljo tudi ustrezne
               resurse in moje mnenje je, da, tako kot je sedaj predstavljena pokrajinska
               zakonodaja, to omogoča.</p>
               <p>Tisto, kar je najbolj pomembno in kar je bilo tudi večkrat poudarjeno in kjer so
               največji strahovi - in tukaj moram reči, da se strinjam z vsemi tistimi, ki to načelo
               zagovarjate - je nevtralnost. Zelo pomembno je, da se s pokrajinsko razdelitvijo, z
               ustanovitvijo pokrajin ne poveča, na eni strani sredstev za delovanje
               administrativnega aparata in na drugi strani, da se ne poveča bohotenje tistega dela,
               ki nima nič skupnega v razvojnem smislu. In ta načela, ki jim imamo v zakonodaji, ki
               jo imamo na mizi, govorijo v prid tej tezi.</p>
               <p>Seveda pa menim, da bomo morali biti zelo pozorni pri sprejemanju izvedbene
               zakonodaje. Mislim, da nas tukaj čaka zelo pomembno delo in jaz osebno si želim čim
               več usklajevanja na tem področju in tudi pri tej zakonodaji čim več konsenza, ne
               glede na to, da formalno ni potreben, ne le pri tistem zakonu, ki to zahteva po
               Ustavi, ker gre le za projekt, ki je naš skupen projekt. Projekt, ki je v interesu
               celotne države in vseh državljank in državljanov. Tukaj mislim, da ni nič narobe, če
               si vzamemo nekaj več časa za to, da o teh vprašanjih odkrito in zelo široko
               spregovorimo.</p>
               <p>Kot primer bi navedel en konkreten primer; nekaj časa sem na temu področju delal in
               stvari malo bolj podrobno poznam. Govori se, da naj bi se tudi Stanovanjski sklad
               Republike Slovenije, javni sklad, regionalno razdelil. Jaz mislim, da je treba biti
               pri teh stvareh zelo pazljiv. Samo kot primer, mislim, da je takšnih primerov še
               nekaj, ampak za tega lahko konkretno povem, da bi bila to napaka, to bi bil korak v
               napačno smer. Če bi se to dogajalo 10, 12 let nazaj - da; danes pa mislim, da ne.
               Zakaj? Zaradi tega, ker je ta sklad iz nepremičninskega prešel v finančni sklad. In
               največji del tega posla zagotavljanje stanovanj za tiste, ki ne morejo na lasten
               način z lastnimi sredstvi ali pa s svojo pomočjo priti do rešitve tega problema, to
               je njegova najpomembnejša naloga, bo dolžan zagotavljati tudi v prihodnje. Tega ni
               mogoče početi, če nimamo kritične mase kapitala, če nimamo ustreznih suportov zraven.
               In tukaj mislim, da je treba razmišljati v drugo smer; treba je razmišljati v smer
               krepitve možnosti za to, da bi se lahko dogajale večje zgodbe, kot smo jim priča
               zdaj, in v smislu spremembe zakonodaje, ki bo omogočila, da bodo zemljišča za takšne
               namene, ko se gradijo neprofitna stanovanja oziroma v nekem limitu do 1300 evrov, da
               bodo ta zemljišča lažje dostopna. V to smer mislim, da bi morala iti prava
               razmišljanja in ne bi bilo dobro, da bi se institucija, ki je odvisna od tega, kakšno
               kapitalsko kritično maso ima, razdelila na neke dele, ki ne bodo potem kot posamezni
               deli učinkoviti.</p>
               <p>Tudi ko so se ustanavljale občine je bilo kar nekaj strahov. Zelo dosti besed je bilo
               o tem, da z razdelitvijo občin bomo priča temu, da majhne občine ne bodo sposobne
               opravljati nalog, ki jim bodo naložene. Nekaj podobnega se nam dogaja tudi v primeru
               pokrajinske zakonodaje. Mislim, da ti strahovi niso upravičeni. Primeri v praksi
               dokazujejo, jaz poznam na območju, iz katerega prihajam, praktično vse tiste občine,
               ki so nastajale iz prejšnjih večjih občin. Moram reči, da so popolnoma vse bistveno
               uspešnejše, kot so bile prej v okviru skupne občine, bistveno hitreje se razvijajo,
               bistveno več iniciative je na njihovem območju in, če povem po domače, bistveno več
               se dogaja, kot se je dogajalo prej. Zakaj? Zaradi tega, ker so tisti, ki o teh
               stvareh odločajo, blizu ljudem. Župan neke občine se ne more umakniti v neko pisarno
               in reči: <q>"Me ni."</q> Župana imajo ljudje pred seboj, v vsakem trenutku ga lahko pocukajo
               za rokov, tisti, ki ta posel opravljate, to zelo dobro veste, in je ta odgovornost do
               ljudi bistveno večja kot odgovornost nekega uradnika v neki pisarni v nekem šestem
               ali pa desetem nadstropju neke steklene plače, ki teh problemov ne zmore zaznavati na
               tak način. Zaradi tega se tega prenosa pristojnosti z države na ta pokrajinski nivo
               ne bojim. Menim, da bo s tem omogočen hitrejši razvoj, kot smo mu bili priča v
               preteklosti. Trdno sem prepričan, da bi se v kolikor bi se reforma zgodila kakšnih
               deset let nazaj, ti učinki zdaj že poznali.</p>
               <p>Zelo pomembna pri tej celi zgodbi bo volja lokalnih oblasti in volja ljudi. Zelo
               težko bo upoštevati vse pobude, ki jih bomo dobili in ki se bodo zgodile v tem
               obdobju, ne da bi ogrozili konsistentnost sistema pokrajinske zakonodaje. Zelo težko.
               Praktično nemogoče. Zaradi tega mislim, da je zelo pomembno, da se do vseh teh stvari
               Vlada opredeli in da pri vseh zadevah posreduje zelo jasne odgovore, zakaj je v
               določenem primeru tako in v drugem drugače. Jaz osebno menim, da je zelo težko ljudem
               vsiljevati zadevo, za katero menijo, da ni dobra. Pa tudi če je to v njihovo škodo in
               če svoje argumente opirajo na to, da se za določeno povezavo odločajo zaradi tega,
               ker <q>"piha burja v določeno smer"</q> in ker <q>"vode tečejo v določeno smer"</q>. Tudi če je
               argument samo ta in noben drug, je zelo težko iti proti taki volji; in tudi če je to
               v škodo ljudi. Kajti te vode in ti vetrovi bodo še vedno tekli v popolnoma iste
               smeri, to je popolnoma jasno, ne glede na povezavo. Res pa je, da se bo okolje v
               takem primeru, če bo taka volja upoštevana - in žal, po moje bo morala biti
               upoštevana, kajti ne znam si predstavljati funkcioniranja nekega okolja, če je tako
               nasprotovanje -, bila predvsem v škodo ravno tistega okolja. Ampak to je že drugo
               vprašanje in druga zgodba, o kateri se bomo verjetno pogovarjali pri tistem zakonu,
               ki zahteva dvotretjinsko večino.</p>
               <p>Jaz moram reči, da sem s tem naporom, ki je bil storjen doslej, in s tem naporom, ki
               je bil zazrt v prihodnost, zadovoljen in resnično upam, da bomo to zakonodajo v
               letošnjem letu sprejeli in s tem omogočili hitrejši razvoj Slovenije v prihodnje.
               Hvala lepa.</p>
            </sp>
            <sp who="SDZ4:KlavoraVasja">

               <speaker>PODPREDSEDNIK MAG. VASJA KLAVORA:</speaker>

               <p>Hvala lepa. Besedo ima gospod Alojz Posedel.</p>
            </sp>
            <sp who="SDZ4:PosedelAlojz">

               <speaker>ALOJZ POSEDEL:</speaker>

               <p>Hvala lepa, gospod predsedujoči. Gospod minister z ekipo, kolegice in kolegi!
               Prihajam iz občine Žalec iz Spodnje Savinjske doline. Spodnja Savinjska dolina
               poudarjam zato, ker je v do sedaj enotni naši lepi zeleni Savinjski dolini bila ta
               dolina geografsko, zgodovinsko, sociološko, prometno, turistično, naravno povezana
               dolina. Od tega predloga Vlade po delitvi na pokrajine zgornji del Savinjske doline
               spada v Savinjsko-Šaleško regijo, spodnji del Savinjske doline pa v Savinjsko regijo,
               ki se razprostira od Vranskega do Rogatca, do hrvaške meje, s predvidenim sedežem v
               Celju - bi bilo vsaj to logično, da bi se imenovala Celjska regija. Ampak, to kaže
               samo na površnost, na nedoslednost, na to, kar se bo verjetno dogajalo tudi še v
               času, ko bo Vlada dobila pripombe občinskih svetov po različnih spremembah, po
               različnih odcepitvah, pripojitvah in podobno. Zato je s tem škoda izgubljati tudi
               besed, bolj je pomembno to, kaj ta zakonodaja prinaša po vsebinskem smislu.</p>
               <p>Jaz sem glede današnje razprave, ko poslušam kolegice in kolege iz različnih strank,
               pozitivno presenečen zato, ker do sedaj je izgledala zakonodaja, pokrajinska
               zakonodaja, tako kot je bilo rečeno na enem posvetu, kot cesarjeva nova oblačila: vsi
               so bili navdušeni, imeli bomo regije, načelno stališče so podale vse stranke,
               dvotretjinska sprememba v parlamentu - pa vendar so se začeli nekateri spraševati,
               ali so ta oblačila pravilna ali so po meri te Slovenije in teh prebivalcev in iz
               današnje razprave se vidi, da je zelo veliko vprašanj, zelo veliko nedorečenosti in
               prepričan sem, da bo v tem času, ko se pripravljal ta tehnični zakon in ko bo tekel
               rok za drugo obravnavo, še zelo veliko opozarjanj, da verjetno ta politični konsenz,
               ta politični model je takšen, da ni primeren za sprejem. Težko je razumeti, zakaj ne
               strokovni predlog od 6 do 8, ampak politični 14, in zakaj se je politika potem
               ustavila pri 14 in ne pusti možnosti še drugim tudi naprej. Sam sem zagotovo
               prepričan, da je glavni argument v tem, politično realni oceni, da je to možno
               speljati. Vendar bilo bi dobro, da bi v tem času tudi vsi kolegi in kolegice dobili
               poročilo parlamentarne delegacije, ki je bila meseca junija na Češkem in kjer smo si
               trije kolegi iz pozicije in dva iz opozicije lahko na licu mesta ogledali in slišali
               ocene, ki jih imajo na Češkem. Vemo, da je leta 2000 Češka izvedla regionalizacijo,
               vemo, da je ob 10 milijonih prebivalcev na Češkem 14 regij in da je od takrat, ko so
               jih ustanovili popolnoma na enak način s takratnim političnim konsenzom, ki je bil
               daleč od strokovnega poteka, na Češkem popravek pokrajinske zakonodaje. Ob tem, da je
               v treh primerih treh različnih regij bilo zelo jasno izpostavljeno, da so stvari bile
               nedorečene in da je to povzročilo veliko problemov, tako na področju dodatnega
               zaposlovanja in pa tistega, kar se bo verjetno ob tako nedodelani zakonodaji zgodilo
               tudi v Sloveniji, nedoločenost, koliko je pristojnosti ostalo na občinskem nivoju,
               koliko se prinaša navzgor, koliko z ministrstva navzdol. Mislim, da je bilo danes
               tega veliko povedanega in je tudi škoda, da bi dodatno tratil čas s tem naštevanjem.
               Res je, da si vsi želimo regij, da jih je potrebno ustanoviti, da je nedopustno, da
               smo tako dolgo odlašali s to ustanovitvijo, kakor je tudi res, da si takšnih regij za
               vsako ceno tudi ne smemo dopustiti.</p>
               <p>Zato sem prepričan, da bo v nadaljevanju, v tem času, ko bomo dobili razmejitve, ko
               bomo dobili tudi način financiranja, čas, ko se bomo lahko odločali. Verjetno všečne
               besede tudi ministra in predsednika Vlade ob obiskih zvenijo zelo lepo, vendar ko se
               želi ugotoviti, koliko je tega denarja, koliko in kakšne so pristojnosti, tu pa se
               odlaga in se čaka na tehnični zakon tako, da spominja tudi malce na <q>"mačka v žaklju"</q>.
               Prepričan sem do so vsa opozorila, ki so dane bila in še bodo podana, naravnana ravno
               v to, da bi dobili kvalitetno pokrajinsko zakonodajo, ki bi bila po meri Slovenije.
               Tako, da sem prepričan in vesel, da bo to tako.</p>
               <p>Glede na to, da pa ste, gospod minister, javno povedali, da ima sin danes rojstni dan
               - iskrene čestitke in upam, da ne bodo vsi kolegi in kolegice porabili vsega časa, da
               boste še danes prišli pravočasno na praznovanje.</p>
            </sp>
            <sp who="SDZ4:KlavoraVasja">

               <speaker>PODPREDSEDNIK MAG. VASJA KLAVORA:</speaker>

               <p>Hvala lepa. Besedo ima gospod Alojz Sok.</p>
            </sp>
            <sp who="SDZ4:SokAlojz">

               <speaker>ALOJZ SOK:</speaker>

               <p>Hvala lepa za besedo.</p>
               <p>Seveda bi bili še krajši, če gospod Posedel ne bi nastopal.</p>
               <p>Ampak bolj ko poslušam to razpravo, se nekako potrjuje tisti slovenski rek, ki pravi
               da je <q>"pot v pekel največkrat tlakovana z dobrimi nameni."</q> Vsi si seveda želimo to,
               kar je dejansko vodilo Vlado pri teh predlogih, želimo si decentralizacije in
               policentričnega razvoja, na drugi strani pa se bojimo, da bomo namesto enega centra
               dobili 14 ali pa koliko nekih drugih centrov in zato tudi - vsaj sam si tako
               razlagam; toliko velikega zavzemanja za dodatne pokrajine. Torej, vsi bi želeli biti
               tista 15. s sedežem, ker si pač od tega obetajo neko korist: imeli bomo sedež
               pokrajine, pri nas se bo odločalo o ostalih. In to je tista skušnjava, ki tudi meni
               pri vsem tem zbuja neko obliko dvoma.</p>
               <p>Bojim se tega in če izhajam iz naše lokalne situacije. Dve prejšnji občini, v bivšem,
               bi rekel, socialističnem sistemu, ki sta sedaj seveda razdeljeni na več manjših
               občin, naj bi sestavljale skupno pokrajino v razmerju, kjer je ena dvakrat večja od
               druge. In to bo ljudem seveda zelo težko dopovedati, da pa bo sedaj nastopila neka
               situacija, kjer se bomo nekako enakomerno razvijali, kar je pravzaprav moto, ki nas
               vodi k tej regionalizaciji. In ker pač ljudje iz preteklosti te probleme poznajo, bo
               ta odločitev toliko težja. Pri tem bi rad - ne bom dolg, bom hitro zaključil - dodal
               še en pomislek. Nisem prepričan, gospod minister, da je treba v tej regionalni
               razdelitvi dejansko pokrajinske svete postaviti kot strogo politične organe, ki bodo
               voljeni na neposrednih volitvah. Mislim, da bi lahko pri tem, če ti pokrajinski sveti
               ne bodo imeli nobene zakonodajne funkcije, ta sistem postavili tudi drugače. Namreč,
               lahko povem iz naše izkušnje, kjer že zdaj, recimo, bivše, ali kako naj rečem,
               občine, ki so nastale na področju bivše ptujske občine, delujejo po neki shemi kot
               pokrajina, kjer se župani sestajajo in skupaj sprejemajo odločitve, ki so pomembne za
               vseh 15 občin. Ne rečem, da bi pokrajinski svet moral biti sestavljen iz županov,
               lahko bi to bili, ne vem, v občinski svet imenovani predstavniki. Vendar če jih ne bi
               neposredno volili, jim ne bi dali te močne politične legitimacije, ki pa jo bodo
               skozi neposredno izvolitev dejansko imeli. In pri tem me dejansko skrbi to, če se bo
               potem pokrajinski svet kot politično izvoljen organ z mandatom o nečem odločal, bo
               sprejemal neke odločitve, ki ne bodo konsistentne z odločitvami ali pa s strategijami
               občin. Torej, to se lahko zgodi. Sicer bo tu nek organ, posvetovalni organ, ki ga
               bodo sestavljali župani, vendar me zanima, kakšno vlogo bo imel ta posvetovalni
               organ. In tu je skušnjava tega, da bodo občine začele prevzemati naloge in se seliti
               na pokrajino, zelo velika. Tudi je treba računati s tem, da ne bo vedno na oblasti
               vlada, ki je naklonjena temu, da prihaja do manjših občin. Nekoč bo prišlo do
               zamenjave in bodo prišli, recimo, do oblasti tisti, ki pa so striktno proti občinam.
               Tu je danes v tem parlamentu veliko teh levih ali pa so danes v opozicijskih strankah
               - so naredili vse proti občinam. In kljub temu da so te majhne občine zelo uspešne,
               še vedno trdijo, da jih je treba ukiniti in tako naprej, da oni niso za to. In
               seveda, ko bodo dobili te vzvode v roke, bodo to, kar danes govorijo, tudi skozi
               zakonodajo naredili. Tako je treba že danes o tem dejansko razmišljati in videti, kaj
               bo potem nastalo v neki taki situaciji, ko bodo dejansko z zakoni začeli odvzemati -
               kajti jaz razumem to danes, ko sem slišal, da je to ideja gospoda Cirila Ribičiča, da
               bo ta zadeva šla v tej smeri. Saj oni so dejansko nekoč tudi občine ukinili in
               naredili tiste večje samoupravne enote, sedaj bivše občine in zato so tudi proti
               temu, da se danes ta proces lokalne samoupravne nekako razgrajuje v tisti smeri, kot
               smo ga nekoč leta 1945 že imeli, in se danes kaže kot uspešen lokalni sistem
               samouprave, kajti te majhne občine so se dejansko povsod zelo uspešno začele
               razvijati in bi bilo škoda ta razvoj danes na nek način zaustaviti. In tudi to
               povezovanje, klub temu če pokrajin nimamo, se nekako v zadnjem času, predvsem sedaj,
               ko se občine morajo povezovati zaradi koriščenja teh sredstev skladnega regionalnega
               razvoja, se to dogaja. Ne rečem, da povsod enako uspešno, nekje so prej dojeli, da se
               morajo povezati, da morajo narediti skupaj velike projekte, ampak dejansko v tem
               trenutku se ti projekti že na nek način v določeni povezanih občinah realizirajo. In
               da bi samo iz tega razloga bilo sedaj potrebno ustanavljati pokrajine, torej sam
               osebno ne razmišljam tako.</p>
               <p>Kar se pa tiče števila pokrajin - s tem tudi zaključim - sam osebno bi si želel, da
               bi bilo manj teh pokrajin in da bi bile nekako na nek način bolj kompatibilne, čeprav
               to nikoli ne bodo, z deželami v našem sosedstvu, ampak neko obliko sodelovanja, bolj
               vidim na tem nivoju, kot pa če bomo v Sloveniji naredili teh 14 ali pa morebiti na
               koncu še več teh manjših pokrajin. Hvala lepa.</p>
            </sp>
            <sp who="SDZ4:PečeSašo">

               <speaker>PODPREDSEDNIK SAŠO PEČE:</speaker>

               <p>Hvala lepa. K besedi vabim poslanca Bogdana Baroviča. Izvolite.</p>
            </sp>
            <sp who="SDZ4:BarovičBogdan">

               <speaker>BOGDAN BAROVIČ:</speaker>

               <p>Hvala, gospod podpredsednik, Spoštovani minister, kolegice in kolegi. Meni je tudi
               žal, gospod minister, ampak padli smo skupaj v eno igro, ki se ji reče ariadnin
               klobčič. To je takšna igra, kjer je vrh ovita, prepletena, zapletena in gre pod, nad
               in skozi različne ovire. Cilj te igre je, da ta klobčič odvozlaš, ampak do sedaj ga
               še nihče ni, zato se reče ariadnin klobčič in mi smo padli vanj.</p>
               <p>V vsem tem času, ko smo se začeli pogovarjati o regionalizaciji na prvem NUTS nivoju,
               sem spoznal, kako močan je tisti rek, ko človek ugotovi, da <q>"zaradi gozda ne vidi
               drevesa"</q>. Kaj želim s tem povedati? No, najprej to, da ne bo političnih razprtij, da
               smo pač tu ljudje, ki ima vsak svojo vizijo, svojo predstava in zato ta prva
               obravnava tudi je, da povemo tisto, kar mislimo, in da ugotovimo, kaj je od vsega
               najboljše.</p>
               <p>In drugič naj povem, da ste seveda - to je bilo pozitivno mišljeno - da ste se šli
               igro ariadnin klobčič v dobrem namenu in ste se lotili nečesa, kar pa je absolutno
               blazno zahtevno. Toda, osebno sem spoznal, da je to, kar danes je še najlepše in
               najboljše. Jaz pravim, da je dvomilijonska Slovenija z 200 tisoč kvadratnimi
               kilometri prelepa, zelena, z gorami, jezeri in morjem podarjena regija - krasna.
               Imamo 12 statističnih regij, v okviru katerih se povezujejo župani, ki imajo iste
               interese, imamo urejeno upravno poslovanje in seveda hierarhično nivojsko urejeno, od
               ministrstev, vladnih služb do upravnih enot in ne nazadnje do lokalne samouprave.
               Posel je utečen in jaz mislim, da danes živimo zelo lepo, tako kot živimo. In ne
               nazadnje smo primerljivi, tudi če smo že velika država, ki se ji reče Evropska unija,
               smo lepo primerljivi regionalno, kot ena krasna - še enkrat pravim - prelepa regija.
               To je ena možnost, nikoli ni prepozno.</p>
               <p>Druga možnost, o kateri sem sam že govoril v preteklem mandatu, ko sem bil
               podpredsednik odbora oziroma Komisije za evropske zadeve. Takrat je bila ideja, da bi
               se tudi Slovenija regionalizirala, tako kot se je na prvem NUTS nivoju, torej na
               koheziji, da bi bili tudi v Sloveniji enako, kot smo v evropskem merilu, tudi v
               nacionalnem merilu dve regiji. To je druga možnost.</p>
               <p>Seveda pa je tretja možnost tudi ta, s katero ste vi, spoštovani gospod minister, in
               z osnovnimi zakoni, ki niso še vsi, prišli ven, tudi ta je možna. Lepo smo slišali od
               predgovornika, da je zasnovana na statističnih regijah, teh je bilo 12, s čimer se
               pač človek, če bo dvotretjinska večina, tudi strinja. Od tu naprej pa se je začelo
               tisto, česar se vsi bojimo. Že v izhodišču smo k tradicionalno oblikovanim
               statističnim regijam, ki so nekako navajene, takoj dodali dve. Ampak to je samo en
               korak in ko ste se pač potrudili in spravili skupaj vse te akte, papirje in vse te
               mrežne ureditve in sploh še nismo začeli govoriti o zakonih, o regionalizaciji, ker
               ste najbrž sami doživeli številne pomisleke, proteste, razmišljanja, ideje, zahteve.
               In kot je bilo danes že velikokrat rečeno, <q>"duh je ušel iz steklenice"</q>. Najbolj
               zanimivo pa je, ko vprašaš ljudi, pravijo, jaz hočem imeti regijo - zdaj bom govoril
               čisto na pamet, primer iz Zagorja. In potem vprašaš, zakaj pa, ugotoviš, da že pri
               sedežu regij nastane prepir, ampak čisto preprosto iz navadne tradicionalne slovenske
               navade, ki se ji reče <q>"fovšija"</q>, samo da bom jaz boljši kot oni drugi. Pravega
               razloga, zakaj bi nekdo hotel imeti sedež regije nekje, zelo malo ljudi ve, ali ve
               povedati. Tako da tu se bodo in so se težave začele. Vi dobro veste, to je moj
               poslanski kolega Sašo Peče že povedal, da smo že pri preoblikovanju 121., 140. in
               143. člena ustave poudarjali, da zaradi slabih izkušenj želimo, hočemo in vztrajamo,
               da če že, naj bodo regije ustavna kategorija. Zakaj? Zato, ker s tem ustoličite neko
               ureditev, ki ste jo pripravili, v katero ste prepričani, in ne dovoljujete političnih
               in drugačnih špekulacij. Da bo do teh prišlo, moram tu pritrditi besedam predhodnega
               govornika - ko se menja politična oblast, se menja želja po večjem ali manjšem
               številu lokalnih skupnosti. Ker pa so lokalne skupnosti formalnopravno v enakem
               položaju, kot bodo regije, se bo dogajalo enako tudi z regijami. In tega se zavedajmo
               vsi skupaj. Nekateri bodo hoteli svojo regijo, drugi se bodo hoteli združiti s tem,
               pa z onim ne bodo hoteli. In tako naprej. In potem bomo padli spet v tisti proces
               referendumov, zahtev po referendumih in tako naprej, na koncu se bo znalo zgoditi, da
               bo prišlo do zmešnjave, da bi, ne vem, Bled bil rad v regiji z Mursko Soboto; sicer
               karikiram, ampak to se lahko zgodi, takih primerov je bilo na drugih področjih
               veliko.</p>
               <p>Prav je, če je odločitev takšna, da gremo v decentralizacijo oblasti, in če je ta
               odločitev argumentirana in če bo dvotretjinska večina za, da se nekaj zgodi. Toda ob
               tem bi res opozoril na to, da ne bi prehitevali, da ne bi bili glede na izkušnje, kot
               smo slišali, na Češkem pa še kje drugje, da ne bi bili potem žrtev samih sebe. Še eno
               zanimivo vprašanje je. Če smo že pri delitvi na regije, kaj zdaj oblikuje, dvojno
               vprašanje, ali bo vsebina zakona, vsebina vseh zakonov pogojevala število regij, ali
               obratno, ali bo število regij pogojevalo vsebino. To je zelo pomembno vprašanje, sam
               nanj ta trenutek res ne najdem odgovora. Seveda je tu vprašanje enotirnega in
               dvotirnega sistema. Sam bi se, če že moram reči, za kaj bi se odločil, odločil za
               enotirni sistem, ki ga vi zagovarjate. Čeprav vidimo zdaj, da se pojavlja s strani
               druge službe zahteva po dvotirnem sistemu. Slišim iz pogovorov, kar sem danes slišal,
               da se že iščejo kompromisi, da bo dvotirni sistem začasen. Nihče danes ne ve povedati
               realno usodo upravnih enot, ki obstajajo. Nihče danes ne ve povedati, kakšen bo
               status lokalne skupnosti, pa ne nazadnje ne zato, ker sem, upam, da bodo drugi še
               kdaj namesto mene župani, kakšna bo usoda, kakšen bo status, kakšne bodo pravice in
               obveznosti županov, kakšne bodo pravice in obveznosti tistega, ki bo na čelu regije.
               Ne nazadnje mi imamo tako imenovani senat ali drugi dom v naši pravni ureditvi, to je
               Državni svet. In jaz mislim, da je zelo pomembna regionalizacija, zastopanje na nekem
               državnem nivoju, in to, kje in na kakšen način in kako. Kar takšna oblika in vsebina,
               kot jo ima danes Državni svet, ni ne tič ne miš. Pa vendarle je lokalna skupnost še
               nekako zastopana v Državnem svetu prek svojih interesnih skupnosti poleg ostalih. Ni
               mi jasno, kako se bo sedaj ta zgodba odvijala naprej. Milijon odprtih vprašanj, da ne
               govorim, da se ne bi lotili še tistega dela, ki govori o financiranju, kjer bi jaz že
               rad verjel, ampak dejansko ocenjujem, da bodo stroški veliki. Veste, čas je denar in
               tudi čas bo pri uveljavljanju regionalizacije daljši za reševanje zadev, v to sem
               prepričan. Čas je denar in bo s tem veliko več stroškov v tej državi. Jaz si zelo
               težko predstavljam, da bo z dnem X ob nastopu 14 regij, če govorim o vašem zakonu, da
               bo tisti trenutek vsak minister voljan reči, sedaj pa, bom rekel na pamet, 400 ljudi
               od danes, pa recimo, da jih je 300 v službi v Ljubljani na ministrstvu, sedaj pa 400
               ljudi s tega ministrstva od danes naprej v pet različnih regij. Zelo težko verjamem,
               da bo to izvedljivo, kar pomeni, da bodo mnogi še ostajali na ministrstvih. Jaz nimam
               nič proti, da se tudi mladi zaposlujejo in bodo to dodatne zaposlitve, ki bodo
               plačane z davkoplačevalskim denarjem. In če bo tega dovolj, nimam tudi nič proti.
               Ampak ga ne bo.</p>
               <p>Spoštovani minister, moram reči, trud ste vložili, verjamem, toda še enkrat
               ponavljam, še je čas, da stopimo en korak nazaj, pa gremo potem tri naprej.
               Ocenjujem, da je najlepše tako, kot je. To ja pač moje osebno mnenje, moja osebna
               presoja. Če pa bo šla regionalizacija naprej, pa res, res, vzemite, razmislite do
               naslednje obravnave, bodimo tako pametni in nekako poskušajmo vključiti, mora biti
               zahteva, da se vključi ta del, ki ga še čakamo, vsaj v ustavno kategorijo. Če ne, že
               sami vidite, kako težko je začeti z regionalizacijo, kako težko je oblikovati, kako
               težko je to mrežno strukturo preplesti. In ko se bodo ljudje, in si bodo začeli
               izmišljevati nove pokrajine, ker to pravico imajo, in bodo imeli pravico z
               referendumom izstopati, se preseliti ali oblikovati novo. To imajo pa zato, ker ni
               ustavne kategorije. ČPe bi bila ustavna kategorija, ustave pa ne moremo kar tako
               spreminjati in je tudi ne bi pa bi ostali na neki številki, če že v to gremo in tam
               ostanimo in tako se ravnajmo in tako živimo.</p>
               <p>Jaz sem povedal svoje mnenje, jaz sem tudi vesel, da smo se lotili teh zakonov in
               regionalizacije s pogovorom, z izmenjavo mnenj, razen nekaterih danes političnih
               floskul oziroma tistih političnih nagajanj, ko vse, kar človek pove, je samo zato,
               ker jih politično drugače razmišlja, je bilo dosti manj in upam, da jih tudi ne bo.
               To zaenkrat ne sme in ne more biti politična vsebina, to je življenje te prelepe
               Slovenije in to je organizacija našega življenja. Ne si ga komplicirati, bodimo in
               ostanimo enostavna lepa Slovenija ena velika regija, ki je pa kljub svoji prostorski
               majhnosti zelo velika v veliki drugi državi, na katero pa ne smemo pozabiti, ker smo
               vanjo hoteli, to pa je v Evropi.</p>
            </sp>
            <sp who="SDZ4:PečeSašo">

               <speaker>PODPREDSEDNIK SAŠO PEČE:</speaker>

               <p>Hvala lepa, kolega Barovič. K besedi pa vabim poslanca Rudolfa Mogeta. Izvolite. </p>
            </sp>
            <sp who="SDZ4:MogeRudolf">

               <speaker>RUDOLF MOGE:</speaker>

               <p>Hvala lepa, gospod podpredsednik. Spoštovani minister z ekipo, kolegice in kolegi
               prav lep pozdrav! Treba je reči, da je danes v Državnem zboru svečan trenutek, kajti
               poslanci tega sklica imamo dolžnost in tudi priložnost, da odločamo o zadnji veliki
               državotvorni temi v Republiki Sloveniji. 17 let z nekaterimi poslanci, med njimi tudi
               Miran, ki me pravkar gleda, delimo te klopi, pisali smo rojstni list te države,
               postavljali smo vso zakonodajo te države, imeli smo programe, ki so nas pripeljali v
               Evropsko unijo, imeli smo programe, ki so nas pripeljali v Nato, tako da zdaj živimo
               tudi v miru in uspešno. In to je zadnji velik oreh, ki ga lomimo in vam, gospod
               minister, če ga boste do konca zlomili, bo pripadel nagelj, da ste bili tisti
               minister, ki je presekal gordijski vozel pri sprejemanju te zakonodaje. Mislim, da se
               vsi zavedamo in nimamo več svoje države glede pooblastil v popolni lasti, tam je
               zastava Evropske unije. In del ravnanj, ki jih izvaja ta parlament, mora biti
               usklajen z ravnanjem Evropske unije oziroma z uredbami, ki so jih, v Uniji sprejeli.
               Tako velja tudi za ta paket zakonodaje. Že davno, ko sem bil še podpredsednik
               Izvršnega sveta skupščine mesta Maribor in je bila takrat še predsednica skupščine
               Magdalena Tovornik, je ona že takrat vedno govorila in Slovenijo umeščala v prostor
               med evropske regije, ne med evropske države. Govoril je, ko bomo enkrat združeni v
               tej skupnosti evropskih držav, da bodo glavno politiko oziroma bodo glavni pridih
               temu skupnemu bivanju dajale prav regije in da bo to bolj Evropa regij, kakor pa
               Evropa držav.</p>
               <p>To se v drugih sosedah okoli nas in povsod okrog že dosti opazuje, glede na to kako
               delujejo, kako se povezujejo in kako koristijo tudi evropska sredstva. Jaz sem si
               vedno predstavljal, da ko bomo šli na to poglavje, naredili stvari tako, da bomo
               primerljivi z našimi sosedami ki nas obdajajo, bodisi na zahodu, vzhodu ali pa na
               severu. Vendar žal moram reči, da ta stvar, ki jo zdaj opravljamo ravno ne kaže v tej
               smeri. Nismo sami zase krivi za to, ampak je kriv pač naš naravni prirastek, krivo je
               število ljudi, ki je pri nas. Z 2 milijonoma ljudi kolikor nas je na tem teritoriju,
               se lahko omejujemo. Ampak če se tako omejujemo, potem dobimo tako malo število teh
               enot, da s tem majhnim številom bi potem človek rekel, da je skoraj isto, kot da
               imamo enega na začetku in enega na koncu - bom poskušal to misel nekoliko
               razviti.</p>
               <p>Poglejte, na drugi členitvi teritorialnih enot imajo Avstrijci dežele. V Italiji
               imajo regije, in te so velike, te ustrezajo tem standardom, da je povprečje države
               okrog 800 tisoč. Ali ne gospod minister, če je povprečje države? Če bi Slovenijo
               poskušali tako deliti, in ta delitev je pomembna za pridobivanje sredstev, ter tudi
               administrativno umestiti, potem bi lahko imeli po standardih Evropske unije v
               Sloveniji samo dve deželi. Kaj bi s tem dosegli zdaj, ko imamo po zdaj verjamem
               zakonodaji, če nekoliko pretiravam, samo eno, se verjetno ta stvar ne bi kaj dosti
               spremenila. Se pravi, da bi imeli potem na drugem nivoju največ dve pokrajini in na
               tretjem nivoju potem, če s sosedi primerjam, okoli 12 do 13 okrajev. Tako pa smo mi
               ta drugi nivo spustili, imamo kohezijske regije, ki nam bodo pomagale do črpanja
               sredstev, in na tretjem nivoju šele mi ustanavljamo te pokrajine. Za te pa mora biti
               povprečje okrog 150 tisoč. In poglejte, gospod minister, saj midva sva se pri dosti
               urah matematike srečevala, če vzamete, da imamo dva milijona ljudi, potem ima lahko
               vsaka pokrajina znotraj te tretje delitve manj kot 150, ampak povprečje vseh pa mora
               biti 150 ali več. In če izračunamo 2 milijona in delimo s 13, bi dobili povprečje, da
               bi imela Slovenija, če jih ustanovimo 13, 153.846 ljudi v taki pokrajini. Če pa
               vzamemo, da jih imamo 14, potem pa dobimo 148.285, se pravi, pademo pod ta kriterij.
               In vi dobro veste, tako kot jaz, pri Eurostatu, da zaradi nas ne bodo šli temeljnih
               odredb spreminjati, da bi bili posebna izjema in da bi ta prag presegli, kajti to bi
               bil zgled v Evropski uniji, da lahko tudi vse druge države gredo po tej poti, in bomo
               imeli potem v Evropski uniji gosto stkano mrežo na tretji delitvi, ki verjetno ne bi
               omogočala nekega konkretnega razvoja. Zaradi tega, ker smo se v tem poenotili, je
               potem tudi Vlada, gospod minister, verjetno ste vi pripravili te stvari, to staro
               uredbo, kaj vem, iz katerega leta, kjer je bila Slovenija razdeljena na dve
               kohezijski regiji pa na 12 statističnih enot, je vaša Vlada, in vi ste to naredili, z
               uredbo številka 105/2007, da je Slovenija razdeljena na dve kohezijski regiji in
               znotraj teh kohezijskih regij je natanko napisano, katere pokrajine so. Ker je
               Slovenija, saj pravim, pri tem vam je čestitati za črpanje tudi sredstev, ko ne bomo
               več v takšnem položaju, kot smo zdaj, na podlagi tega izdala uredbo o standardni
               klasifikaciji teritorialnih enot, ki jo je podpisal Janez Janša. Na podlagi te uredbe
               dopušča, in mora biti tako, da so te uredbe iz Bruslja na prvem, drugem in tretjem
               nivoju priznane kot delitev v Republiki Sloveniji, vselej na četrtem, petem in šestem
               nivoju, zdaj lahko te stvari naredimo sami.</p>
               <p>Mislim, da bi morali, gospod minister, če bi bili malo državotvorni in če bi
               poskušali še drugi gordijski vozel pri tej vaši zakonodaji presekati, da bi to
               zakonodajo, ki ste jo napisali in nam jo dali v obravnavo - jaz bom pa te stvari tudi
               napravil in z amandmajem poskušal spremeniti -, da bi v zakonih pisali, da pač
               število regij v Republiki Sloveniji ustreza temu kriteriju, da v povprečju ne sme
               biti število prebivalcev v povprečni regiji manjše od 150.000 ali nekaj takega. In bi
               takoj bilo na to, kar ste vi govorili, bi takoj prišli, da je zgornja meja 13
               pokrajin in ne več. Gospod minister, če boste šli na 14 pokrajin, potem ste Pandorino
               skrinjico odprli in bo potem čisto vsak s temi argumenti lahko šel in bo vsak potem
               še 15. regijo zraven, pa 16. pa 17., dokler jih ne bo 68, kot smo imeli nekdaj občin.
               Mi smo, spoštovane kolegice in kolegi, med tnalom in nakovalom, med državnimi in
               lokalnimi interesi. Od tam, kjer smo bili izvoljeni, nas lovijo, da bi imeli, pod
               narekovaji rečem, skoraj <q>"vsak svojo regijo"</q>. Če pa na državnem nivoju gledamo, mi
               bomo tisti, ki bomo napisali rojstne liste tudi tem regijam ali pa pokrajinam, bi pa
               morali te stvari narediti tako, da bi bilo to v korist te države. Ne pa, da bomo tako
               delitev napravili, da bodo zadovoljni lokalni veljaki, dolgoročno nas bo pa glede
               vpliva in tudi glede razvoja pa vsa okolica, ki je blizu ali daleč Slovenije, začela
               prehitevati. In v tem je ta kavelj 21 v tej zakonodaji in zato nekateri pravijo, da
               bi se bilo treba dogovoriti najprej o številu regij ali pa v zakonodajo vstaviti
               takšne kriterije, ki bi preprečevali enormno število regij ali pa pokrajin. Zaradi
               tega, kolegice in kolegi, dosti jih je v tem smislu debatiralo, imamo dve trivialni
               rešitvi, če gremo na pokrajine. Ena rešitev je, da je pokrajina država sama. To imamo
               sedaj. Videli smo, da tak sistem ni dober. Druga trivialna rešitev je, da bi vsaka
               občina bila svoja pokrajina. Vemo, da ta sploh ne pride v poštev. In bi morali med
               tem, to Scilo in Karibdo, najti tisti model, izračunati ga in pogledati, ki bi
               Sloveniji prinesel največji razvoj in - s tem se pa gospod minister strinjam z vami,
               da je to politično vprašanje - hkrati tudi ljudem dopovedati, zakaj je dobro omejiti
               to število regij in jim povedati, zakaj je to v interesu Slovenije, ne pa v interesu
               enega malega koščka te republike.</p>
               <p>Čim več imamo pokrajin, tem manj bodo te pokrajine imele pristojnosti. In čim manj
               imajo pristojnosti, tem manj imajo finančnih sredstev. In čim manj imajo finančnih
               sredstev, tem manj je tam razvoja. To se pravi, če gremo z njihovim številom daleč
               čez, potem bomo s tem dosegli, namesto da bi te pokrajine bile nosilke razvoja, da bi
               razvoj prinesla, dosežemo ravno nek obraten efekt. Toliko o teh delitvah. Mislim,
               gospod minister, jaz že naprej napovedujem, če bo le možno, da bom v tem, ko bo to v
               drugi obravnavi, poskušal te stvari spraviti v amandmajski obliki v zakone, da se
               vsaj mi omejimo v zakonu do zgornjega števila teh pokrajin. Vmes pa napisati
               zakonodajo, kjer se pa sploh nič ne govori, pa ni nobenih omejitev, se mi pa zdi,
               oprostite, da je po eni smeri to spuščanje megle v prostor.</p>
               <p>Po drugi strani bi rad povedal še dve stvari. Vem, da smo vsi malo že izmučeni. Eno
               je okoli denarne in finančne slike. Tudi denarna in finančna slika, kot sem prej
               povedal, je zelo odvisna od tega, kolikšno število regij bomo mi imeli, kakšne
               pristojnosti bomo imeli. Kajti s pristojnostmi, ki jih bodo imele, bodo tudi
               pritekala finančna sredstva in bo tudi pritekala njihova moč. In zaradi tega bo,
               upam, da do tretje obravnava, ampak to je, veste pred vami, minister, zopet en
               gordijski vozel. Če boste imeli definirano število že takrat, pa boste vi za tem
               številom stali tu v tem Državnem zboru, potem boste morali imeti natančno finančno
               sliko, da bo vsak vedel, kaj približno dobi, če bo šel na volišče, da bo vedel
               približno, kaj ga potem tam čaka, pa kakšne pristojnosti bo imel. In po drugi strani
               bo treba malo tudi pogledati glede zaposlenih. Če vi iz državnega aparata, kjer je
               približno, sedaj bom zelo okroglo rekel, državnega aparata, ki je pod komando
               premiera Janeza Janše, približno 34 tisoč ljudi, če vi pristojnosti prinesete iz ene
               posamezne pokrajine, potem kolegi, bo, če nočemo imeti odvečnega aparata, s
               pristojnostmi tudi določeno število ljudi moralo iti v pokrajine. To pomeni, da bodo
               morali nekateri, ki sedaj stanujejo tukajle, se voziti mogoče v Kranj, Novo mesto,
               Gornjo Radgono, Maribor, kot se zdaj iz drugih takih mest vozijo v Ljubljano, če bodo
               hoteli delovna mesta obdržati. Če pa tega ne bo, če bodo pa ti odklonili, vemo, kaj
               to pomeni, bodo šli nekaj časa na čakanje. Bodo drugi dobili delovno mesta. Kar se
               tiče zaposlenih, je še en velik oreh, da ko boste približno prišli sedaj do druge
               obravnave pa obrazložitev, bi vas lepo prosil, če lahko približno rečete, za to
               pokrajino pa predvidevamo, lahko rečete zelo na okroglo, toliko in toliko, toliko jih
               bo šlo sedaj iz te državne uprave na pokrajinsko upravo. In če imamo te številke pred
               seboj, se bomo potem tudi neprimerno lažje odločali, saj če imaš neko stvar
               kvantificirano, potem hitro vidiš, ali je taka rešitev tudi kvalitetna ali taka
               rešitev ni kvalitetna.</p>
               <p>In še tretja stvar, ki se mi zdi pomembna, je pa naša stvar, je politična stvar.
               Nekaterim strankam je pisano na kožo, da imamo čim več majhnih pokrajin, čim več
               takšnih pokrajin, ki imajo določen tip prebivalstva v sebi, kajti ti so njihovi
               potencialni volivci. In dostikrat se je meni zdelo, mogoče da se ne motim, da so tudi
               nekatere občine nastajale po volji točno neke politične opcije, da so potem tam imeli
               svojega župana. Tudi ko bomo število teh pokrajin določali, v eni meri bo to določalo
               tudi volilni izid na teh pokrajinskih volitvah. In če v Evropi, če se spominjate,
               ravno te pokrajinske volitve še kako vplivajo na državne volitve. Če bo neka stranka
               v eni pokrajini izgubila, pa v drugi, pa tretji, pa v četrti, pa peti, potem ni tega
               čudeža, da bi dosegla nek velik uspeh na državnozborskih volitvah. In tudi skozi to
               optiko, ampak to, gospod minister, ne boste vi gledali, bomo seveda mi politiki
               gledali tudi, kaj taka porazdelitev prinese posamezni politični opciji.</p>
               <p>Jaz se, spoštovane kolegice in kolegi, opravičujem, če sem bil malo dolgovezen, vam
               minister pa želim srečno pot, da bi to stvar pripeljali do konca in potem tudi v
               Sloveniji prinesti res kvaliteten razvoj. Ne pa tak, da če se bova, če bom še
               doživel, čez 15, 20 let nekje srečala, bom rekel, ko sva sedela v Državnem zboru, pa
               sva o tem debatirala, madona, kakšno napako je to Državni zbor napravil, midva pa ne.
            </p>
            </sp>
            <sp who="SDZ4:PečeSašo">

               <speaker>PODPREDSEDNIK SAŠO PEČE:</speaker>

               <p>Hvala lepa. K besedi se je prijavil minister. Izvolite, prosim.</p>
            </sp>
            <sp who="SDZ4:ŽagarIvan">

               <speaker>DR. IVAN ŽAGAR:</speaker>

               <p>Hvala za besedo. Jaz bi vseeno nekatere stvari pojasnil tudi z ozirom na to zadnje
               izvajanje, pa še dve pred tem.</p>
               <p>Srečna pot je naša skupna srečna pot pri tem projektu, samo v tem primeru bo ta
               projekt lahko uspešen. Pa ne samo nas, ki tukaj sedimo oziroma vas, ki tukaj sedite,
               pa nas na vladni strani, ampak tudi vseh državljank in državljanov in vseh akterjev
               na politični sceni tudi z lokalnega okolja, tudi to je izjemno pomembno. Zdaj, ko
               ravno potekajo ti procesi odločanja občin v pripravi svojih mnenj, je tudi tukaj
               potrebno dati apel, da bi bilo koristno, če bi ta mnenja, ki se po posameznih
               območjih oblikujejo, šla v nekem smislu dogovorov. Pokrajine bodo verjetno lahko
               uspešne ali pa veliko bolj uspešne v tistih okoljih, kjer bo tudi pri nekaterih
               prestižnih vprašanjih dosežen dogovor že pred tem, ko bo potrebno najprej odločati na
               Vladi pri pripravi tega zakona o delitvi in kasneje tudi tukaj, ko ga bo potrebno
               sprejemati. Če bodo rešitve, ki bodo prišle s terena, dovolj enoznačne, potem bo
               bistveno lažje ta zakon pripraviti in bistveno lažje verjetno tukaj prispevati. Mi pa
               poskušamo ali pa bomo v maksimalni meri poskušali upoštevati voljo, ki bo prihajala s
               strani občin, čeprav je treba zelo jasno poudariti, da ravno bistvena razlika med
               prejšnjo ureditvijo po ustavi in zdajšnjo je ta, da so prej občine bile
               soglasodajalec, zdaj so pa mnenjedajalec in bo potrebno verjetno v nekaterih primerih
               pa tudi odločiti tudi v tem zboru.</p>
               <p>Prej so bila tudi postavljena vprašanja v zvezi z financiranjem in spoznavanjem tega
               finančnega obsega. Če ste pogledali, žal gospod poslanec ni prisotne, ampak če je
               pogledal zakonodajo, tudi ta finančni del, potem je ta okvir finančnega obsega
               prenosa nalog navzdol narejen in pomeni okrog 5% bruto produkta, to je ocenjeno na
               dobrih 1,3 milijarde evrov na letni ravni. In to želimo prenesti navzdol, seveda
               skupaj naloge v tem okviru in tudi skupaj delovna mesta, kar je bilo tudi že to
               izpostavljeno. Ko se pojavljajo te paralele tudi kar zadeva tega dela regionalnega
               razvoja, ki ga imamo danes ali pa s katerim danes upravljamo oziroma se upravlja,
               potem je treba povedati, da v tem trenutku recimo v tistem delu regionalnih vzpodbud,
               s katerimi danes pomagamo direktno lokalnim okoljem in predvsem občinam, ker so
               občine edini nosilec skozi mehanizme, ki jih omogoča Zakon o skladnem regionalnem
               razvoju, je ta okvir nalog, tako kot je zdaj ocenjen, približno 10-krat večji. Tako
               gre tu za neko čisto drugo dimenzijo kot v primeru samo neposrednih spodbud. In je
               res, da v tem trenutku skladni regionalni razvoj vodimo skozi tiste možnosti, ki jih
               omogoča Zakon o skladnem regionalnem razvoju. Župani v tem primeru prevzemajo
               funkcijo tistega političnega organa, ki na v tem primeru statistično-razvojnih
               regijah odloča o pripravi oziroma o prioriteti projektov.</p>
               <p>Če bi že v trenutku imeli pokrajine, potem seveda ti sveti o pokrajinskem,
               regionalnem delu ne bi o tem odločali, ampak bi pokrajina odločala in verjetno tudi
               sploh Zakona o skladnem regionalnem razvoju ne bi potrebovali, ker to je pravzaprav.
               Osnovna funkcija pokrajin, osnovna naloga pokrajin je peljati in pospešiti razvoj
               skozi investicijski del pa tudi skozi sprejemanje odločitev na različnih področjih,
               tudi kar se tiče usmerjenja na področju šolstva, kar se tiče usmerjanja pri aktivni
               politiki zaposlovanja in tako dalje, v tistih delih seveda, kjer bodo te pristojnosti
               prenesene navzdol.</p>
               <p>Zdaj pa še kar zadeva tega dela; žal nas gospod poslanec zapušča, ampak vseeno, kar
               zadeva tega dela, ki je povezan s statistično delitvijo, ki jo uporabljamo in jo
               uporablja Evropska unija, in kar zadeva seveda naše pokrajine. Naše pokrajine oziroma
               pokrajine, ki jih ustanavljamo, so naš projekt in pravzaprav nimajo nič skupnega s
               statistiko. To je suverena odločitev posamezne države. Statistični del, ki pa je, se
               pa seveda običajno navezuje na ta del, vendar dokler mi ne bomo uveljavili drugačnih
               statističnih delitev Slovenije pred Evropsko komisijo, tako dolgo bo veljala ta
               delitev, ki jo v tem trenutku imamo. Torej dve kohezijski regiji. Oziroma bodo
               stopile pravzaprav praktično v veljavo v naslednjem letu, v praksi se pa bodo začele
               uporabljati za naslednjo finančno perspektivo, in pa 12 statistično razvojnih regij.
               Če bomo pa ustanovili pokrajine z drugačnimi mejami, z drugačnim številom, potem bo
               pa potrebno seveda te stvari na novo pogajati z Evropsko komisijo. Tudi to je treba
               poudariti, da mi ne moremo direktno, kar se tiče naših ureditev, primerjati z
               ureditvami nekaterih drugih držav, ker so bile nekatere države izpostavljene v tem
               primeru. Tudi Slovenija je po svoji dimenziji bistveno drugačna, kot so druge države.
               Seveda so določene specifike, lahko pa na določenih nivojih, tam, kjer se lahko, tudi
               primerjamo z drugimi državami. Tudi kar zadeva tega dela, recimo pokrajine so
               primerljive z departmaji v Franciji ali pa so primerljive z okanti na Danskem in so
               verjetno primerljive še v kateri državi s katerim nivojem, Švica sicer ni sestavni
               del, s kantoni v Švici, ki uspešno delujejo. Tako, je te primerjave je možno
               vzpostaviti, sicer pa kar zadeva naših pokrajine pa smo se mi naslonili na
               statistično izhodišče za pokrajine, tisto, kar mi v tem trenutku že uporabljamo na
               nivoju regionalnega razvoja, in to je tudi funkcija, ki jo bodo bodoče pokrajine
               prevzele. Jaz se tu strinjam, se moram strinjati z gospodom poslancem, 800 tisoč je
               povprečje na nivoju NUTS 2 in tu nam zneseta dve kohezijski regiji. Mi ne
               razmišljamo, da bi imeli dve deželi. V tem primeru potem politično ureditev, to pa
               jaz osebno menim, dve deželi s temi temeljnimi dodatnimi vsebinami pa bi pomenili z
               vidika razvoja Slovenije tisto, kar verjetno ne želimo, ali pa samo tisto, kar želimo
               doseči. Torej razvoj samo v dveh izrazito izraženih centrih. Ampak mi želimo s
               pokrajinami večji del razvoj, zato smo se odločili, verjetno vsi skupaj, tako sem
               razumel tudi to diskusijo, ki je potekala na politični ravni, ker smo tudi
               diskutirali o številu pokrajin, za primerljivost na nivoju NUTS3 statističnih
               regij.</p>
               <p>Kar zadeva tega dela, se jaz strinjam, da nam to znese dobrih 13 statističnih regij
               ali pa slabih 14, lahko rečemo, se strinjam dobrih 13. Vendar moramo povedati tudi
               to, da pa evropska uredba vseeno dopušča izjeme. Je res, da jih v tem trenutku ni,
               ampak dopušča jih in pod določenimi pogoji. Posebej še, če bomo imeli politično
               organiziranost na tem nivoju v takšni smeri, bo mogoče te izjeme takrat tudi
               pogajati, sicer se bo pač potrebno odločiti za kakšne in drugačne delitve in ni tudi
               nujno, da bi se naša statistična ureditev popolnoma ujemala. Vendar bi bilo seveda
               koristno, da bi se pa ujemala. Jaz se s tem absolutno strinjam. To vrsto pogajanj bo
               mogoče peljati. Zna biti na tem nivoju uspeh lažje dosegljiv, ker obseg sredstev, ki
               se opravlja, ko govorimo o evropskih sredstvih v tem trenutku, na tem nivoju je
               bistveno bistveno manjši, kot pa obseg sredstev, ki se opravlja na nivoju kohezijskih
               regij. Če pogledamo primer Slovenije, potem Slovenija na nivoju NUTS3 regij sistemsko
               opravlja s sredstvi iz naslova prekomejnega sodelovanja in transregionalnih povezav,
               to pa pomeni v tej finančni perspektivi okoli 100 mio. evrov. Na nivoju NUTS2 regij,
               to je na nivoju kohezijskih, se pa opravlja v tem trenutku s 4,1 milijarde sredstev.
               In zato je tam pogajanje bistveno težje oziroma verjetno nemogoče, da bi dosegli
               izjemo. To je bila diskusija tudi takrat, ko smo se o tem pogovarjali. Zato pač tudi
               skozi te diskusije, ki so tekle, in tudi kar se tega strokovnega dela tiče, smo na
               podlagi tega prišli s tem izhodiščnim predlogom. Jaz osebno ne bi nasprotoval temu,
               če bi uspeli tudi skozi povratne informacije, ki jih bomo dobili, tudi pri dokončnem
               oblikovanju in sprejemanju zakona zaokrožiti število pokrajin navzdol z kakšna. V tem
               smislu tudi ne bi imeli nikakršnih težav kar zadeva tega vsebinskega paketa
               zakonodaje, zato ker se te stvari pokrivajo. Ta vsebinski paket zakonodaje omogoča
               pokrivanje tega srednjega prostora tudi od 9 pa do 14. Druga stvar je, če preidemo na
               tisti minimum oziroma če bi preskočili na 15. Ker potem ne bi preskočili na 15, se
               strinjamo, bi preskočili takoj v 25. ali 30. bodočo pokrajino. In tukaj morajo ti
               limiti ostati, vendar moram še enkrat povedati, da skozi vse diskusije, ki so
               potekale, izgleda, da je politično najbolj realno v tem trenutku 14
               statistično-razvojnih regij. Jaz upam, da se bo v tem času tudi demografija toliko v
               Sloveniji popravila, da bomo dosegli potem ta nivo povprečja 150.000 prebivalcev.
            </p>
            </sp>
            <sp who="SDZ4:PečeSašo">

               <speaker>PODPREDSEDNIK SAŠO PEČE:</speaker>

               <p>Hvala lepa. K besedi pa vabim poslanca Mitja Slavinca. <stage xml:id="Redna-30-2007-07-13.stage12">(Ga ni.)</stage> Besedo ima poslanec
               Slavko Gaber. <stage xml:id="Redna-30-2007-07-13.stage13">(Ga ni.)</stage> Besedo ima poslanec Borut Sajovic. Izvolite.</p>
            </sp>
            <sp who="SDZ4:SajovicBorut">

               <speaker>MAG. BORUT SAJOVIC:</speaker>

               <p>Hvala lepa, predsedujoči, za besedo. Spoštovane kolegice in kolegi! Seveda o
               pokrajinah teče že dolga debata. In kaj lahko rečem v svojem imenu? Brez dvoma se mi
               zdi, da boljše nobena pokrajina kot pa slaba. Vesel sem ugotovitve in razprave,
               nekaj, kar spremljam že kar kakšen mesec in pol v medijih, če bi danes glasovali,
               pokrajine, kot so zastavljene, ne dobijo dveh tretjin. To je brez dvoma dejstvo, če
               vsi tisti, ki o njih govorimo, mislimo iskreno in brez dvoma bi bila to naša
               naloga.</p>
               <p>Me je močno presenetilo, ker večkrat rečemo, da so pokrajine predvsem politični, ne
               pa strokovni ali razvojni projekt. Da je temu tako sem se prepričal tudi na eni od
               zadnjih sej občinskega sveta pri nas na Gorenjskem, ko je bila ena od variant, o
               kateri smo razmišljali, tudi možnost pokrajine zgornje Gorenjske. Tam se nekdo
               oglasi, pa reče: <q>"Pa poslušaj jih, pa poglej jih kakšni politični opciji pa pripadajo
               župani tako imenovane zgornje Gorenjske?"</q> In ko sem videl tisto debato in pa
               razmislek, mi je bilo povsem jasno, da brcamo povsem v temo. Jaz bi si želel močne
               pokrajine, da bodo tistim pokrajinam, ki jih imamo kot sosedje, enakopraven
               sogovornik. Prejšnji teden sva debatirala tukaj v Ljubljani v parlamentu z enim od
               koroških deželnih svetnikov in je rekel: <q>"Poslušaj, je rekel župan, Koroška ima tam
               nekje čez 500.000 prebivalcev. Na drugi strani imate Furlanijo-Julijsko krajino, ki
               ima tudi ustrezno število ljudi, da o istrski županiji ne govorimo."</q> In jaz sam vidim
               v teh pokrajinah neko zgodbo razvoja, neko enotnost, kjer se bomo lahko o tem
               dogovorili na cenen, razumljiv in racionalen način. Zato bom sam podpiral opcijo
               šestih do osmih pokrajin v Sloveniji, v nasprotnem primeru in se do jeseni ne glede
               na kakršnokoli strankarsko, politično ali kakršnokoli kombinatoriko ne bom premislil,
               razen, če Slovenijo zapeljemo v drugo noro skrajnost, ki jo je pa omenil tudi že
               gospod minister, da bo namesto 6, 8 pokrajin potem 25 pokrajin, te pokrajine bodo
               politične, za ljudi, za naše davkoplačevalce in davkoplačevalke, pa zelo, zelo
               drage.</p>
               <p>Bistvo pokrajin naj bi bil razvoj in pa decentralizacija. Vendar če govorimo o enotni
               in pa močni Gorenjski in če bomo iz te enotne in pa močne Gorenjske vsi hodili -
               tisti, ki imamo tudi zdaj še svoje upravne enote - urejat bistvene upravne zadeve v
               Kranj, kot center Gorenjske, potem seveda nismo naredili decentralizacije, ampak smo
               naredili centralizacijo. Kot župan občine Tržič, ki jim 15500 prebivalcev, si želim,
               da te osnovne upravne enote upravljamo še vedno doma v Tržiču, da pa tiste ključne
               zadeve, ki se jih imamo za med seboj zmeniti kot župani, opravimo pa v centru Kranju
               za celo Gorenjsko. Jaz sem vesel, ko sem slišal na seji občinskega sveta, da bodo
               koalicijski poslanci podprli tako decentralizacijo, kot je to, da je ena od možnosti,
               da center bodoče pokrajine postane recimo tudi Tržič. Jaz sem tega vesel in kot
               opozicijski poslanec to z veseljem podpiram, če bodo le drugje za to zagotovljeni
               tudi glasovi. In to je to, kar si želimo. Da tiste občine, ki v tem kolaču nismo kot
               glavne, vodilne, da iz te zgodbe decentralizacije nekaj dobimo tudi za svoja mesta.
               Ne, da če bo center enotne Gorenjske Kranj, da to ne pomeni, da morajo biti vse
               službe v Kranju, ampak da je recimo neka služba, ki se ukvarja z neko gospodarsko
               vejo, z neko energijo lahko razpršena v katerikoli od 18-ih gorenjskih občin. In
               tukaj vidim nek cilj in pa izziv.</p>
               <p>Me pa skrbi tudi tisto, kar sem na burni seji v naši občini slišal v sredo, da se za
               vsako pokrajino predpostavlja in jaz bom vesel, če me minister tudi danes demantira,
               da naj bi vsaka pokrajinska uprava imela od 400 do 500 ljudi zaposlenih. Eden od
               pomembnejših ljudi te današnje koalicije je to vehementno zatrjeval na seji
               občinskega sveta pred dvema dnevoma nazaj v Tržiču. Če je pa zgodba res tako nora,
               potem seveda na temu vlaku norosti mene ne bo zraven. Hvala lepa.</p>
            </sp>
            <sp who="SDZ4:PečeSašo">

               <speaker>PODPREDSEDNIK SAŠO PEČE:</speaker>

               <p>Hvala lepa tudi vam. K besedi pa vabim poslanca Marjana Drofenika. Izvolite.</p>
            </sp>
            <sp who="SDZ4:DrofenikMarjan">

               <speaker>MARJAN DROFENIK:</speaker>

               <p>Hvala lepa. Jaz bom mogoče z neke druge strani, mogoče kljub vsemu malo bolj
               optimistično na regionalizacijo en svoj pogled dal. Poudaril bi, da vidim v uvedbi
               pokrajin razvojni izziv in priložnost za Republiko Slovenijo. Prepričan sem, da je še
               vedno vpliv države mnogo premočan, predvsem v finančnem smislu. Vsak spremembe pa se
               ljudje že po naturi otepamo. Čeprav je pa tudi res, da se je delno ta centralizacijo,
               ki jo imamo v Sloveniji, ublažila po letu 1995 z relativno velikim številom občin.
               Vendar žal, višina družbenega produkta, s katerim se razpolaga na lokalnem nivoju, na
               nivoju občin, je daleč premajhna, čeprav se je v zadnjih dveh, treh letih z
               reformiranjem Zakona o financiranju občin veliko spremenilo. Moje mnenje je, da je
               potrebno preko prenosa nalog, pooblastil iz države na pokrajino prenesti tudi
               ustrezen del družbenega produkta, s katerim se bo razpolagalo na nivoju pokrajine.
               Prepričan sem tudi, da bo efekt oziroma izkoristek porabe sredstev boljši, kot je za
               isti denar, če se ta zadeve koordinira iz centra oziroma iz Ljubljane. Podoben efekt
               smo dosegli, ko so se formirale nove občine. Mislim, da je bila to močna razvojna
               situacija, ki je nastala s formiranjem, prvič okrog 150 občin in potem v naslednjih
               fazah smo prišli na preko 200 občin. Mislim, da se sredstva na nivoju občin
               uporabljajo mnogo bolj racionalno, za isti denar se doseže več, istočasno pa je tudi
               nadzor preko občinskih svetov bližji in mogoče se lahko ta sredstva tudi bolj
               pravilno uporabljajo.</p>
               <p>Drugo, kar bi rekel, preko volilnega sistema je potrebno zagotoviti enakomerno
               zastopanje vseh delov pokrajine v pokrajinskem svetu predvsem zato, da ne bi prišlo
               do, recimo odkrito, regionalnega centralizma. Ta regionalni centralizem je lahko
               določena nevarnost. Menim, da je tudi potrebna ta vpeljava tako imenovanega
               referenčnega glasu in jo je potrebno postaviti tako, da bi v proporcionalnem volilnem
               sistemu bila možnost izvoljivosti tudi v manjših in odročnejših okoljih. Verjetno se
               to s postavljanjem določenih mej, določenih kriterijev da narediti. Pomemben korektiv
               vidim v regionalnem svetu, ki ga bodo sestavljali župani občin in ki bo lahko dajal
               mnenja, priporočila in, kolikor je iz zakonodaje razvidno, bo lahko tudi zahteval
               ponovno odločanje o neki tematiki.</p>
               <p>Zelo pomembno se mi zdi tudi, da se vnaprej ve, da se občinam ne bodo odvzemale
               pristojnosti, nenazadnje tudi zato, da bodo pravzaprav občine tiste, ki bodo
               regionalizacijo sprejele in da se nam ne bi zgodilo, da bi nasprotovanje občin,
               pravzaprav nastajanju regij bi lahko povzročilo precejšnjo škodo.</p>
               <p>V današnji razpravi se je veliko govorilo o majhnosti občin, o majhnosti Slovenije, o
               majhnosti regij. Rekel bi, da so zadeve relativne. Slovenija je majhna, običajno pa
               tudi majhna država mora imeti neke strukture primerljive. In pravzaprav ne moremo
               narediti v majhni državi velikih regij, če vemo, da so nekatere države pač tako
               velike, da je že Slovenija v primerjavi z nekaterimi regijami majhna. Vendar, zadeve
               so relativne. Tudi če pogledate avstrijsko Štajersko s približno milijon prebivalci,
               in ko vedno govorimo, kako imamo v Sloveniji male občine, ima, če sem pravilno
               seznanjen, avstrijska Štajerska blizu tisoč občin. Pa kljub vsemu nekako ne moremo
               reči, da se Avstrija ali avstrijska Štajerska slabo razvija. Mislim, da je število
               14, ki se pojavlja v etru, pravzaprav dejansko politična številka, ki je bila
               kompromisna, z nekim političnim lobiranjem je prišlo do nje. Od leta 1990 sem v
               lokalni politiki in pravzaprav ta številka, ki je v etru, izpred, ne vem, krepko pred
               letom 2000 se je že govorilo o njej. In zanimivo je, ko pogledate, katere politične
               opcije zagovarjajo to številko. Koalicije so silno različne. Mogoče so te koalicije
               celo lahko dobra popotnica za dobro delo teh regij. Ni samo neka politična opcija, ki
               se zavzema za 14 pokrajin, pač pa je političen prostor, ki se zavzema za to,
               relativno širok.</p>
               <p>Nekaj besed še o samofinanciranju pokrajin. Rekel bi naslednje. Menim, da ni države v
               svetu, ki bi ne imela korektivov za delno izravnavo za različna razvojna zaostajanja.
               Rekel bi tudi to, da so razvojne prednosti občin ali regij velikokrat ali pa v
               glavnem zaradi nekih preteklih dejstev. Včasih je to bila južna železnica, včasih so
               to bila razna prometna križišča, včasih so to bile surovine, rudniki in tako naprej.
               Danes so to banke, sedeži bank, sedeži zavarovalnic, danes so to inštituti, univerze,
               nenazadnje klinični centri. In seveda pokrajina, ki to vse ima, je mnogo bolj bogata
               od tiste, ki tega nima. In v taki pokrajini se preliva mnogo več sredstev, in mislim,
               da je tudi pošteno in moralno s strani države, da delno ta sredstva preko nekih
               mehanizmov preusmerja v tiste dele, ki pač tega nimajo. Nekako se človek počuti,
               retorično vprašanje, ali smo v Podčetrtku tako nesposobni, ker teh institucij nimamo
               - to je zgolj retorično vprašanje - oziroma ali ni prav, da se tudi preko nekih
               mehanizmov dobi v take pokrajine nekaj, ne rečem izenačitve, pač pa možnosti
               normalnega funkcioniranja. Jaz bi zaključil takole. Naše regije ne bodo velike.
               Strinjam se tudi, da ne smejo biti držaje v globalu, seveda če je namen iskren
               oziroma ali smo kot politika dovolj močni, da bomo pretransformirali okostenelo
               državno upravo v vitko, elastično regijsko upravo, ki bo v službi občanov in občank.
               Mislim, da je pred nami to vprašanje, ali bomo uspeli to, recimo, državno birokracijo
               spraviti in jo prepričati,da se bo delno preselila na regijski nivo.</p>
               <p>Bi pa rekel še to, da iz razprave pravzaprav vidim, da velikemu številu poslancev,
               ali nekemu delu, predvsem ni za spremembe. Precej bolj udobno je živeti v neki
               navajeni sredini, mislim, da tudi državni administraciji, državni birokraciji, če
               smem tako reči. Mislim, da je naloga politike, Državnega zbora, da naredi tu premik,
               ker je lahko v vsaki spremembi tudi mogoče prisoten motor razvoja. Hvala lepa.</p>
            </sp>
            <sp who="SDZ4:PečeSašo">

               <speaker>PODPREDSEDNIK SAŠO PEČE:</speaker>

               <p>Hvala lepa tudi vam. Besedo ima poslanec Miran Potrč.</p>
            </sp>
            <sp who="SDZ4:PotrčMiran">

               <speaker>MIRAN POTRČ:</speaker>

               <p>Hvala lepa, gospod podpredsednik. Kolegice in kolegi! V Poslanski skupini Socialnih
               demokratov smo imeli ne samo temeljito razpravo, ampak tudi precej različnih pogledov
               do konkretnih vprašanj in rešitev, predlaganih v pripravljenih zakonih in sme se tudi
               dogovorili, da jih iskreno povemo. Ne zato, da bi kakorkoli želeli zavirati sprejem
               zakonodaje o pokrajinah, za katero se zavzemamo pravzaprav 15 let, ampak da bi
               opozorili, da po našem prepričanju je še veliko veliko vprašanj, ki nimajo
               kompletnega odgovora. Ne bom rekel, da ga je enostavno dati, ampak nimajo ga.</p>
               <p>Mi smo trdno prepričani, da, poenostavljeno rečem, politični razred v Sloveniji, se
               pravi poslanci, struktura blizu nas, občine, župani, svetniki in podobno tisti, ki
               tudi delajo v nekaterih javnih službah, absolutno mislijo, da je pokrajinska
               zakonodaja nujno potrebna. Ali tako v celoti mislijo državljanke in državljani,
               mislim, da je sigurno razlik že več. Zakaj pa politični razred misli, da absolutno je
               treba čim prej zakonodajo sprejeti? Ker pričakuje nekatere stvari upravičeno,
               nekatere morda tudi neupravičeno. Od zakonov pričakuje decentralizacijo. Jaz bi
               verjel, da se bo to zgodilo. Pričakuje bistveno različen razvoj in hitrejši razvoj
               regij, pokrajin, področij v Sloveniji, ki v razvoju zaostajajo.</p>
               <p>Ja, morda. Vendar če se bo to zgodilo, bo šlo na škodo razvoja koga drugega.
               Pričakujejo več pristojnosti. Da, več pristojnosti bo, z več pristojnosti
               najverjetneje tudi več sredstev. In več vpliva in tukaj na teh treh točkah se
               pojavlja vprašanje sedeža, kdo je tisti, ki bo imel več pristojnosti, ki bo imel več
               vpliva, ki bo imel več sredstev, ker se občine, področja, kjer ni predviden sedež ali
               pa ni predvidena pokrajina, bojijo, da bo novi center pokrajine to zadržal v večji
               meri zase, kot bi bilo zaželeno in obratno. Tisti center, ki to pridobiva, se
               predvsem bori za pokrajino in za sedež in za center zato, ker računa s tem, da se bo
               obseg sredstev, vpliv, politika, tudi kadri, tam najbolj koncentrirala. In v tem delu
               se bojim, da odgovori niso dani, da so pričakovanja različna in mnogokrat tudi
               nerealna, in zna priti tudi do precejšnjega razočaranja, ko bo zakonodaja sprejeta.
               Kako na tej podlagi verjeti, da je mogoče zagotavljati finančno nevtralnost? Ja, je
               mogoče verjeti, če jo računamo ali pa predpostavljamo na ta način, da so sedaj v
               ministrstvih pristojnosti, ki se financirajo skozi določen obseg sredstev, in da bo
               točno ta enako določen obseg sredstev skupaj z ljudmi, ki doslej te pristojnosti v
               ministrstvih opravljajo, prenesen na raven pokrajin. Potem je to finančno nevtralno.
               Samo kaj se bo na tej točki v pokrajinah zgodilo, tega nihče ne ve. Ker to bi bilo
               finančno nevtralno, če bi se v masi lahko preneslo. Ker pa se bo preneslo na 12, 14,
               6, 8, upam, da več kot 14 res ne, ampak manj pokrajin, potem je že veliko vprašanje,
               tudi glede na sistem financiranja, kako se bo to neposredno realiziralo. Ali se bo
               realiziralo tako, da vsi enostavno ne bodo dobili potrebnih sredstev, ali se bo
               realiziralo tako, da bo tisti, ki ima najslabši položaj, dobil potrebna sredstva,
               potem bo verjetno skupna masa večja, ali se bo realiziralo tako, da bo tisti
               najboljši sicer dobil nekaj manj zato, da bi lahko tisti, ki je pod povprečjem, dobil
               dovolj. In to so vprašanja. Ne reči, da so izmišljena. So vprašanja, če gledamo,
               kakšen je sistem financiranja. 25% davka od dohodka pravnih oseb, vendar z dvema
               kriterijema: ne več kot 150 in ne manj kot povprečje. Razumem, mislim, resnično
               iskreno razumem, ker če nič od tega ne rečemo, potem seveda ne moremo govoriti o tem,
               da želimo pospeševati razvoj tistih, ki ga najbolj potrebujejo. Kakšen pa bo rezultat
               iz tega, pa ne vem. Ta rezultat lahko pomeni tudi, da se nekdo ne bo mogel razvijati,
               ki pa je doslej imel vse pogoje za razvoj.</p>
               <p>Kaj se v zvezi s tem pojavlja? Različni bodoči sedeži pokrajin, različne pokrajine
               bodo imele različen položaj vizavi mnogih nalog, ki jih morajo opravljati. Največje
               pokrajine bodo imele veliko nalog na področju šolstva, zdravstva, kulture, socialnega
               varstva, stanovanjskega gospodarstva, zaščite, reševanja in podobnega, inštitucije.
               Predlogi zakonov pravijo, da se bodo prenašale upravne naloge, ne financiranje
               institucij. Tudi te institucije se financirajo preko države, preko zakonov z
               določenim načinom subvencije, direktno financiranje plač, socialni transferji in
               podobno. Ampak rezultati so, po mojem vsaj, različni, če jih gledaš preko celotnega
               sistema države, kot če jih boš gledal ločeno v posameznih pokrajinah.</p>
               <p>Vprašanje nekaterih temeljnih odnosov med položajem pokrajin in tistimi, ki so na
               obrobju, recimo za Ljubljano. Po tistih podatkih, ki jih jaz poznam in so meni
               postregli z njimi, bi osebno mislil, da bi bila Ljubljana v slabšem položaju, če bi
               želela ostati kot mesto samostojna pokrajina, kot pa ob predlogu, kakršen je. Upam,
               da je res, ampak tako kažejo nekateri podatki. Samo neodvisno od tega, kako se
               podatki gledajo, recimo glede vprašanja dohodnine, ki je naslednji 20% vir
               financiranja pokrajin. V Ljubljani je 250 tisoč delovnih mest, 205 tisoč jih zasedajo
               Ljubljančani, v narekovaju ljudje, ki imajo stalno prebivališče v Ljubljani. Vse
               ostalo je delovna migracija, ob tem je seveda ogromno dnevne migracije študentov,
               dijakov in podobnega. Ta migracija je takšna, da se recimo v Ljubljano dnevno vozi
               preko 30% delovno aktivnih ljudi iz Kamnika, Logatca, Lukovice, Moravč, Komende,
               Šmartnega pri Litiji, preko 40% iz občin Horjul, Domžale, Mengeš, Dobrepolje, Ivančna
               Gorica, Litija, Vrhnika, preko 50% Borovnica, Medvode, Grosuplje, Vodice, Trzin,
               Velike Lašče, in celo preko 70% aktivnih prebivalcev iz občin Polhov Gradec,
               Brezovica, Dol pri Ljubljani, Ig, Škofljica. 70% iz teh občin se vozi v Ljubljano, v
               Ljubljani delajo, najbrž s tem povzročajo tudi nekatere stroške, prevoz, parkirni
               prostori, onesnaževanje zraka in podobno, dohodnino pa plačujejo v občini, kjer
               živijo. In tu nastaja določeno medsebojno nesorazmerje. Hočem torej povedati, da
               mislim, da je med mnogimi vprašanji, ki se ob realizaciji tega zakona pojavljajo,
               vprašanje financiranja tudi eno temeljnih vprašanj, ki jih bo treba še dodelati. Mi
               nismo dobili od ministrstva dovolj eksaktnih podatkov, kaj pomenijo pripravljeni
               predlogi izvedbeno za vsako posamezno pokrajino, ne v masi, za vsako posamezno
               pokrajino. Ko to dobimo, potem bomo lahko rekli, kakšen bo rezultat, in bomo mogoče
               zadovoljni. Dokler tega ne dobimo, je težko govoriti o tem, ali in kakšni bodo
               rezultati. Jaz upam, da bomo dobili, ker je to naša zahteva in naš pogoj. In upam, da
               razlog, da tega doslej nismo dobili, ni v tem, da tega Vlada ne bi želela ali znala
               pripraviti, predvsem pa da ni razlog v tem, da bi bil rezultat takšen, da nam ga ne
               želijo pokazati. Hvala lepa.</p>
            </sp>
            <sp who="SDZ4:PečeSašo">

               <speaker>PODPREDSEDNIK SAŠO PEČE:</speaker>

               <p>Hvala lepa tudi vam. K besedi vabim poslanca Mitjo Ljubeljška. Izvolite.</p>
            </sp>
            <sp who="SDZ4:LjubeljšekMitja">

               <speaker>MITJA LJUBELJŠEK:</speaker>

               <p>Hvala lepa, gospod podpredsednik. Spoštovani zbor, vsem skupaj lep pozdrav!</p>
               <p>Verjetno smo že vsi kar precej utrujeni od celotedenskih dolgih razprav, in tudi
               današnja razprava je taka. Veliko je bilo, da ne rečem celo vse, že povedano, tako da
               je težko dodati še kaj novega. Pa vendar bi kljub temu rad podal nekaj svojih
               misli.</p>
               <p>Pred nami so predlogi treh pokrajinskih zakonov, ki po večinskem prepričanju
               predstavljajo nov mejnik v nadgrajevanju lokalne samouprave. Uvodoma bi želel
               potegniti neko paralelo iz bližnje preteklosti. V spomin si prikličem leto 1993 in
               1994, ko se je sprejemala lokalna zakonodaja, s katero se je potem nadaljevalo
               ustanavljanje občin, definiranja <gap n="..."/><stage xml:id="Redna-30-2007-07-13.stage14">/Nerazumljivo./</stage><gap n="..."/> , financiranje itn. In takrat
               so se pojavljale, jaz sem to spremljal kot občan, podobne, bom rekel skepse, kritike,
               nasprotovanja, optimizem, pesimizem, češ kaj je potrebno Slovenijo drobiti, občine,
               ne bodo vedele kaj same s seboj, majhne občine bodo propadle itn., itn. Pa poglejmo
               danes kaj se je iz teh občin naredilo. Ljudje so dobili v upravljanje pristojnosti od
               države, dobili občine v upravljanje, realizirali so tisto kar so potrebovali in kar
               so si želeli in nekatere, ali pa večina občin, je ob modrem upravljanju in vodenju
               tudi zacvetela. Iz te pozitivne izkušnje, tudi ne vodi pogled na postopke priprave,
               ustanovitev teh občin, pokrajin, na oblikovanje vsebinskih rešitev, pokrajinskih
               zakonov. Pa ugotavljam, tako v izjavah v javnih medijih kot tudi, bi rekel, iz
               nekaterih današnjih razprav, da se pojavlja podobna kritika, nek oportunizem,
               optimizem, pesimizem, neodločnost, češ ali je to res potrebno. Nekatere pokrajine
               bodo premajhne, to bo dodatno breme za državo, povečevala se bo birokracija, tukaj je
               interes za stolčke v teh pokrajinskih organih itn., itn. Jaz vem, da so bili, so in
               bodo pri vsakem novem projektu, se bodo pojavljali oportunisti, kritiki, optimisti in
               pesimisti, strokovnjaki in kvazi strokovnjaki, in jaz tega ne jemljem za negativno.
               Pozitivna kritika, podprta z argumenti, jo jemljem zelo pozitivno, kajti usmerjena je
               v ponovna razmišljanja, v samo kritiko, v iskanje novih dopolnitev in rešitev. In
               upam in vem, da bo tudi pri teh postopkih potekalo tako. Ta projekt, pokrajinski
               projekt, vsi vemo in verjetno se vsi s tem strinjamo, je nacionalnega pomena, podprt
               je z dopolnjenimi ustavnimi določbami, ki smo jih v tem Državnem zboru sprejemali
               pred slabim letom. Zato vem in verjamem, da tukaj ni niti koalicije niti opozicije,
               ampak da nas vodi, da vsi skupaj iščemo, bi rekel, čim bolj optimalne racionalne in
               učinkovite rešitve. Temeljni cilj pri tem osnovnem, da se decentralizirajo funkcije
               in pristojnosti iz centrale države na pokrajine, vidim jaz predvsem v tem<gap n="..."/> In tudi
               to, ko spremljam in ko komentiram, bi rekel: <q>"Tri osnovna vodila so."</q> Prvič. Da bo ta
               pokrajinski sistem čim bolj učinkovit, predvsem iz tega razvojnega vidika; tukaj mora
               biti poudarjena razvojna komponenta in da je čim bolj racionalen, čim bolj
               racionalen, da ne obremenjuje državnega proračuna in davkoplačevalcev, da se ne
               povečuje dodatno število zaposlenih in jaz tukaj verjamem, da bo racionalno in sem
               prepričan, če bo korektno projekt izpeljan, da bodo tukaj tudi racionalizacije in
               prihranki. Tretjič. Da so storitve čim bližje uporabnikom, to je občanom. To je to
               vodilo in četrto, kar pa jaz še posebej poudarjam, še posebej poudarjam in mislim, da
               je ključno, da ko bo prišel dan x prenosa funkcij, da v tistem dnevu tudi sistem
               funkcionira, da ne pride do blokade, do kakršnekoli zmešnjave in to se mi zdi
               ključno. Dobro se je treba dejansko pripraviti, dobro naštudirati, ne se prepustiti
               morebitnemu eksperimentiranju ali pa celo rešitvam, bo že kako. Zato so še kako
               pomembne prehodne določbe v predlogu zakona in to za postopke in aktivnosti
               konstituiranja pokrajin prevzema javnih uslužbencev, pridobitev prostorov za
               delovanje pokrajine in opremo in pa tudi začasno financiranje. In tukaj vidim ta
               prehodni rok od 31. decembra 2007 do 1. januarja 2009, je nek realen rok, v katerem
               se zadeve dajo tudi res kvalitetno in učinkovito izpeljati. Torej tukaj je res
               potreben zdrav razum, ne se zaletavati in se dobro pripraviti na dan ali dneve x. In
               tukaj vidim izredno modro odločitev Vlade, ki je imenovala vladno medresorsko
               komisijo, ki ima nalogo, da bo pripravila področno zakonodajo in kot vem in imam
               informacije je v polnem teku, ki se nanaša na selitev pristojnosti na pokrajine. In
               prepričan sem, da bo tudi ta del zelo dobro pripravljen. Rad bi povedal še nekaj
               mojih pogledov in stališč, v preseku tiste, ki se mi zdijo takšne, ne spuščam se v
               vsebino predlogov zakonov, mislim, da bo v drugem branju v tem bolj poglobljena
               razprava pri posameznih določilih. Kar se tiče financiranja mislim, da so v predlogu
               zakona postavljeni dobri kriteriji, posebno pozdravljam, da je zraven dodan tudi
               indeks razvitosti pokrajine, s katerim se bo tudi lahko usklajevalo in podpiralo manj
               razvite pokrajine, ki so zaradi zgodovinskega ali naravnega značaja tudi bistveno
               zaostale za povprečjem razvitosti Slovenije, da ne rečem in ne primerjam tega z
               osrednjo ljubljansko ali pa slovensko regijo. Tukaj niti zadeve ne poznam in se v to
               ne spuščam, tukaj pričakujem od poslancev županov, da bodo v tem konstruktivni, ker
               poznajo sedanje financiranje in kje so tiste ključne zadeve. Prepričan sem, da se
               bodo tudi ti kriteriji z amandmaji dorekli in uskladili in da bo tukaj tudi dosežen
               določen konsenz. Kar me moti je to, kar sem slišal, tudi predloge - tudi to sem
               zasledil v medijih, da se nekateri postavljali pogoji, da se istočasno sprejema vse
               štiri zakone, zakon o ustanovitvi. Jaz mislim, da to ni modro, kajti vsebina prvih
               treh zakonov, teh, ki jih imamo danes v splošni razpravi, ni pogojena s številom
               pokrajin. Treba je vsebinsko upoštevati, da bodo pokrajine medsebojno različno velike
               z določenimi specifikami in to mora tudi vsebina teh treh zakonov nekako pokrivati,
               ni pa to vezano na število pokrajin. Zakaj ne? Če bi mi danes imeli še ta četrti
               predlog zakona o ustanovitvi, potem bi ta današnja razprava, ki že itak poteka,
               govorim okrog števila, bi govorili samo o tem in potem bi prišlo do pogajanj, ker če
               ne bo moje pokrajine, pa ne bom podprl tistega zakona. Se pravi, treba je vsebinsko
               doreči, to so ti trije zakoni, ki so na mizi, potem se bomo pa še pogovarjali kakšno
               je število pokrajin. Tukaj mislim, da bi bilo izsiljevanje, <q>"nadmudrivanje"</q>,
               lobiranje in tako naprej. Dogovorimo se korektno, bi rekel strokovno, vsebinsko, o
               teh treh zakonih in jih res skušajmo <q>"doterati"</q> tako, kot je najbolj možno.</p>
               <p>Naslednje, kar me moti, pa se bom tudi jaz malo v to razpravo vključil, je: <q>"14
               pokrajin ja ali ne?"</q> Večinoma razmišljamo, tudi jaz sam, da bi bilo bolje, da bi bilo
               manj teh pokrajin. Ne bom rekel ali je to 6 ali 8 ali je to 10, ampak postavljen je
               <q>"plafon"</q>, zgornji <q>"plafon"</q> 14, več ne kot 14, lahko v nadaljnjih razpravah, ko bodo
               tudi povratne informacije s strani občin, da bo dosežen kakšen konsenz, da se število
               zmanjša. Vendar, se pri tem kljub temu vprašam, zakaj ne pustiti ljudem v nekem
               okolju, če hočejo imeti pokrajino, da vidijo tukaj nek svoj razvojni interes, da ne
               bi imeli pokrajine in rad bi videl tiste junake, zdaj pa politično v tem smislu
               govorim, na primer tudi poslanca kolega Lahovnika, ko sem prebral nek njegov dolg
               intervju v mediju, ko govori, da je potrebno pri določitvi števila pokrajin imeti
               ekonomsko logiko. Jaz se strinjam, da je ekonomska logika potrebna, ampak kljub temu,
               mi smo le politiki, tudi politično odločamo in težko je to občanom razložiti -
               ekonomska logika. In bi prosil kolega Lahovnika, da gre v svoj volilni okraj, v,
               recimo, Velenje, mislim, da je iz Velenja in reče: <q>"Veste, ekonomska logika je pa
               taka, da tukaj ne more biti te Savinjsko-Šaleške pokrajine, zato boste vi svoje
               usluge iskali kar v Celju."</q> Veste to je tako. Ekonomska logika je toliko možna,
               kolikor je dopustna. Težko je reči recimo Zasavski regiji, tam Trboveljčanu <q>"Čujte,
               ste premajhni"</q>; pa so res majhni, se strinjam, tri občine; <q>"Ampak premajhni ste, pa
               se boste priključili kar k Zasavski regiji in boste hodili v Krško."</q> Težko je reči
               Koroški regiji: <q>"Čujte"</q>; ker moramo zmanjšati, moramo priti na 8, <gap n="..."/><stage xml:id="Redna-30-2007-07-13.stage15">/oglašanje v
               ozadju/</stage><gap n="..."/> Ne, večina pravi, da je tista 8 pa prava, jaz jih zdaj od zadaj naprej
               naštevam; reči Korošcem <q>"Čujte, ne boste imeli regije in boste svoje potrebe
               iskali..."</q>; verjetno tangirajo potem na Celje. Veste, tukaj je ta ekonomska politična
               logika. To se pravi, razmišlja sicer ekonomsko, vendar toliko kolikor je dopustna in
               mislim, da smo imeli v bližnji preteklosti tudi od znanih teoretičnih ekonomistov,
               jaz jim rečem tudi teoretični ekonomski reformisti, ki so hitro obupali, ker zadeve
               ni bilo mogoče izpeljati. In tukaj moramo biti modri in skušati realizirati tisto,
               kar je v tistem danem trenutku možno. Na eni strani res upoštevati ekonomsko logiko,
               na drugi strani pa upoštevati tudi želje in potrebe ljudi in upoštevati tudi konsenz.
               Tukaj moramo doseči dvotretjinski konsenz, ko se bomo pogovarjali o tistem zakonu, ki
               bo to določal. Kajti državna uprava in javna uprava, jaz sem tudi prišel do teh
               izkušenj tudi kot ekonomist, da ne moreš čisto preverjati z ekonomiko nekega
               podjetja. Državna uprava, javna uprava nima prihodka, ne ustvarja ga na trgu. Dela za
               potrebe državljanov, plačani so iz državnega proračuna, obremenjujejo državni
               proračun. Tukaj je treba ekonomski vpogled, gledati na to, da mora biti ta državna
               uprav čim bolj racionalna in delati s čim manjšimi stroški. Tukaj je tista
               ekonomija.</p>
               <p>Da ne bom predolg, saj sem že itak predolg, ampak jaz sem prepričan, da je koncept,
               ki ga imamo na mizi, pravi, da so tudi ti trije predlogi pokrajinskih zakonov dobri,
               da so dobra osnova za nadaljnje obravnave in da jih bomo, v nekem večinskem soglasju
               in konstruktivnem sodelovanju, poskušali skupaj z amandmaji vsebinsko izboljšati.
               Zato bom tudi sklep, da gredo v nadaljnjo obravnavm, podprl. Hvala lepa.</p>
            </sp>
            <sp who="SDZ4:PečeSašo">

               <speaker>PODPREDSEDNIK SAŠO PEČE:</speaker>

               <p>Hvala lepa tudi vam. K besedi vabim poslanca Draga Korena.</p>
            </sp>
            <sp who="SDZ4:KorenDrago">

               <speaker>DRAGO KOREN:</speaker>

               <p>Lep pozdrav vsem v tej dvorani!</p>
               <p>Najbolj zanimiva do zdaj mi je bila zadnja razprava, ko je kolega začel razpravljati
               je povedal, da je bilo že vse povedano, da ne bo kaj dosti za povedati, ampak vseeno
               je govoril več kot 17 minut. Čas zelo hitro teče. Jaz obljubim, da ne bom tako dolg,
               ker ne želim, da bi res ponavljal, pa še vem, da se kolegici Evi Irgl nekam mudi in
               škoda, da bi zamudila obveznosti, ki jo čakajo.</p>
               <p>Slovenija je res lepa dežela, kot smo že danes slišali, ki je v zadnjih letih
               naredila zelo zelo lep razvoj. In ko gledamo posamezna območja Slovenije, res lahko
               opazimo, da se ne razvijajo vsa območja enako. Ena hitreje druge pokrajine malo bolj
               počasi. Pa najbolj realno je, če pogledamo kar občine, kako delujejo, kakšen razvoj
               so opravile in lahko hitro vidimo, da večina občin dela velike korake, se hitro
               razvija, mnogo je pa odvisno od tega tudi, kakšne ljudje imajo na občinah na
               določenih pozicijah in položaju. Eni so tudi zaradi tega bolj uspešni kot drugi. In
               glavni namen uvedbe pokrajin bi naj bil skladnejši regionalnejši razvoj. Jaz se bi s
               tako zadevo strinjal, ja se strinjam s tem, da bi bilo prav, da se vsi bolj
               enakomerno razvijamo. Moram pa reči, da dejansko vidim zadevo samo v tej smeri ali
               bomo sedaj enim pokrajinam veliko več dajali ali pa bomo, pa drugim malo <q>"bremzali"</q>.
               Jaz si drugače ne morem predstavljati, da bi na nek administrativen način skušali
               doseči hitrejši razvoj predelov, ki sedaj zaostajajo.</p>
               <p>Druga stvar, ki jo želim reči, je ta, da sem prepričan, da te tri zakone, ki jih
               danes obravnavamo, obravnavamo prehitro, pa ne zato, ker jih danes obravnavamo, ampak
               mislim, da bi bilo vseeno dobro, da bi imeli še tega četrtega pa še kaj drugega
               zraven, da bi bilo bolj jasno. Kajti strah me je tega, da bomo zapravili toliko časa
               in toliko energije, potem pa se morda pri tem zadnjem, kot je bilo že prej rečeno,
               vseeno zgodi, da zadeva pade v vodo. Meni se zdi glede uvedbe pokrajin glavno
               vprašanje to: <q>"Kaj dobimo, za koliko denarja?"</q> To se mi zdi, da je tisto poglavitno
               vprašanje. Če bo za to potrebno veliko dodatnih sredstev in razvoj, ki bi ga s tem
               želeli doseči, tega ne bo vrnil, potem ne delamo nič pozitivnega. Naša zahteva je vse
               skozi bila, da z uvedbo pokrajin ne sme priti do večjih javnofinančnih izdatkov, do
               bistveno ali pa bom rekel bistvenega povečanja javno finančnih izdatkov in pa do
               bistvenega povečanja državne birokracije. Ampak kakorkoli človek to obrača, mislim da
               brez povečanja pa kaj bistvenega, enostavno tega ni možno vpeljati. Pa, če rečemo kar
               število 14, kot se zdaj govori, če moramo zagotoviti na 14 področjih toliko in toliko
               kvadratnih metrov poslovnih prostorov, da bo tam toliko in toliko pokrajinskih
               uradnikov, da bodo pokrajinski sveti zasedali, da bodo za to želeli imeti sejnine, da
               bomo imeli pokrajinskega glavarja in tako naprej, da bi bilo možno vsa ta sredstva
               dobiti oziroma dobiti samo s tem, da bomo za toliko zmanjšali denar ministrstev. Jaz
               osebno se s tem popolnoma strinjam, ampak skrbi me, da to absolutno ni možno. Bom se
               pa sam se vseskozi zavzemal, da bi se to dejansko zgodilo. Se pravi, da se sredstva
               vzamejo tam, kjer se sedaj te naloge opravljajo, da tudi ti zaposleni prerazporedijo
               in da s tem nekje skušamo doseči to racionalno uvedbo pokrajin. Če pa to ni možno,
               potem po mojem nima smisla, da rinemo v ta projekt uvedbe pokrajin.</p>
               <p>Naj se dotaknem z besedo še uvedbe upravnih okrajev, o katerem je zadnje čase ponovno
               malo več govora. Jaz mislim, da je zadeva tukaj malo povezana, da je to z uvedbo
               upravnih okrajev dvorezen meč, kajti strinjam se, da je možno v sedanji državni
               upravi še določena racionalizacija. Tudi z uredbo pokrajin, upravnih okrajev je možno
               določene stvari racionalizirati, ampak pri tem nikakor ne smemo dopustiti, da bi se
               storitve občanom oddaljile. Sem za racionalizacijo, nikakor pa ne za odmikanje
               storitev. In, če se vrnem na pokrajine, meni bi se zdelo danes res pomembno, da bi
               lahko že popolnoma jasno in fiksno rekli, tako območje kot sedeže in pa tudi, da je
               bilo popolnoma jasno, vse pristojnosti in vse naloge, ki bi bode pokrajine dobile.
               Jaz mislim, da so stvari tukaj še precej nejasne.</p>
               <p>Na koncu pa vseeno moram izrabiti prisotnost gospoda ministra: Če bomo uvedli 14
               pokrajin, potem vas obveščam, da vam občina Šoštanj že zdaj ponuja poslovne prostore,
               kajti v občinski zgradbi imamo veliko praznih prostorov.</p>
            </sp>
            <sp who="SDZ4:PečeSašo">

               <speaker>PODPREDSEDNIK SAŠO PEČE:</speaker>

               <p>Hvala lepa. Naslednji razpravljavec je poslanec mag. Franc Žnidaršič. Izvolite.</p>
            </sp>
            <sp who="SDZ4:ŽnidaršičFranc">

               <speaker>MAG. FRANC ŽNIDARŠIČ:</speaker>

               <p>Hvala lepa, gospod podpredsednik. Spoštovani minister s sodelavcem, kolegice in
               kolegi!</p>
               <p>Ker sem zamudil, nisem mogel podati stališča poslanske skupine, zato bom zelo na
               kratko povzel tudi to in kar bom povedal v zvezi s temi tremi zakoni je v glavnem
               pogled oziroma stališče vseh nas, štirih poslancev. Mi podpiramo regionalizacijo in
               decentralizacijo države. Drugi nivo vidimo kot tistega, ki je potrebe v razmerah
               inflatorne količine občin, ki se težko in s premalo posamičnih sredstev dogovarjajo
               za projekte, ki so za regijo primerni, za državo premajhni in za posamezne občine
               preveliki. Zato rabimo ta srednji nivo. In mi si ne delamo nobene utvare, da se tega
               ne da doseči, da bi s tem nivojem dosegli tisti del lokalne samouprave, ki bi lahko
               za posamezno pokrajino oziroma posamezno področje bolje in hitreje načrtoval razvoj.
               Pri tem nimamo prav nobene iluzije v tem smislu, da bi dosegli z regionalizacijo
               enakomeren razvoj vseh regij. Preprosto ni mogoče ustvariti enakih pogojev za enako
               hiter razvoj, in tega se ni dalo. Če se samo vprašamo, kako je to izgledalo v bivši
               skupni državi zaradi poskusa ali, bi rekel, deklarativnega razmišljanja v tem smislu,
               da bi se morale republike enakomerno razvijati, samo iz Slovenije namenjali v
               federacijo nesorazmerno veliko denarja, ki pa se pogosto ni porabil niti namensko za
               enakomeren razvoj, še manj pa dovolj učinkovito, da bi namen, ki je bil deklariran,
               dosegli. In podobno bi se lahko zgodilo tudi na nivoju razvoja posameznih pokrajin.
               So pa pokrajine pomembne za to, da v okolju, ki je različno - glede na naša področja,
               sprojektira in uresniči tisto ambicijo, ki je druga pokrajina nima. Denimo, najbrž na
               Gorenjskem, v okolju Jesenic in tako naprej, tam ni kmetijstva, je nesmiselno imeti
               srednjo kmetijsko šolo. Druga pesem je v Pomurju, Podravju, na Dolenjskem in tako
               naprej. Tudi če vzamemo neko fakulteto, na Štajerskem bo interes za neko drugo,
               srednjo ali visoko šolo, kot nekje drugje. Da ne govorimo o univerzah, ki bi morda
               lahko zdrsnile na pokrajine, če bi jih ne bilo preveč.</p>
               <p>In zdaj smo pri tem nesrečnem številu, za nas štiri poslance je 14 pokrajin zadnja
               številka, ki smo jo še pripravljeni podpirati, ko gre za rast navzgor. Bomo pa odprti
               za podporo vsem dogovorom, ki bi bili zadosti široki za kakšno zmanjšanje. Kajti ni
               mogoče govoriti o enakomernejšem razvoju in o enakomerni teži, vplivu in seveda tudi
               prosperiteti pokrajin, v katerih je število prebivalcev ena proti deset, mi mislimo,
               da je to prehuda stvar. Saj se strinjam z gospodom Ljubeljškom, da je treba
               prisluhniti ljudem, ki razmišljajo o tem, da bi imeli svojo pokrajino, ker se bodo v
               tistem okolju znali mnogo hitreje, mnogo bolje dogovoriti o tem, kaj je za to
               področje najboljše, pa se potem brez zavor tistih, ki jih to manj zanima in ki so že
               malo preveč daleč proč, lažje dogovorili tudi za realizacijo. Ampak seveda enako
               razmišljanje je bilo prisotno tudi ko smo povečevali število občin. Samo moram
               poudariti, da mi ne vidimo analogije. V primeru naraščanja števila občine so bile te
               uspešne, ne samo zato, ker so bile manjše in so znale bolje gospodariti kot v bivših
               večjih, pač pa zato, ker se je vsa leta, ko smo povečevali število absolutno
               nerelativno povečevala količina denarja, ki smo ga namenjali za občine. Največ v
               zadnjem mandatu. Zaradi tega mislim, da analogija ne vzdrži kritike. Se pa zavedamo,
               da bo stvar dražja. Dražja bo tudi, če preselimo s pristojnostmi vse delavce, ki so
               sedaj na ministrstvih, na regijo. Tudi v tem primeru bo dražje, ker bo treba
               prostore, pisarne, fikuse, tajnice, vodstvo, pokrajinski svet s stroški za delovanje
               in tako naprej. Neka podražitev bo in tukaj je zame iluzija, razmišljati o tem, da
               bomo na isti ravni porabe sredstev za delovanje države kot take. In ta riziko v tem
               segmentu mi jemljemo kot vzporedno kolateralno škodo pri ustanavljanju pokrajin, ki
               naj bi z boljšo organizacijo razvoja za posamezna področja v nekaj naslednjih letih
               vračala ta povečan strošek za samo delovanje pokrajin. Zagotovo mislim, da je v tem
               možno videti vračilo tega denarja, če se bodo stvari bolj efektno odvijale na nivoju
               posameznih pokrajin.</p>
               <p>Kar zadeva samo financiranje bi rad povedal, da bomo za to, da se najde najboljša
               možna rešitev ob tej, ki je že predlagana. Bojimo se, da je morda ta prvi obseg
               predvidenih sredstev, ki naj bi se selila z nivoja države na pokrajine, morda
               premajhen. Da bo veliko tega zgorelo v organizaciji, v stroških za delovanje
               pokrajine in tako naprej. Zagotovo mi ne pričakujemo od pokrajin boljšega delovanja
               državne uprave kot take. Mi že imamo državno upravo na terenu, to so upravne enote in
               te dobro funkcionirajo in ljudje tam dobijo potni list, prometno dovoljenje, gradbeno
               dovoljenje in tako naprej. In to tam imamo. Tudi če bi to preselili v enotirni sistem
               na pokrajine, bi lahko izpostave ostale tam kjer so in glede tega se ne bi nič
               poslabšalo in tudi pričakujemo, da se z uvedbo pokrajin dostopnost ljudem,
               državljanom, občanom do teh uslug ne bo poslabšala. Zagotovo pa je za nas štiri,
               uvedba pokrajin pomembna skozi vidik hitrejšega razvoja posameznih področji v smislu
               gospodarskega napredka na vseh področjih pa tudi na področju družbenih dejavnosti. Če
               recimo rečem: Zakaj pa naj bi se država ubadala z eno majhno regionalno bolnišnico
               ali z neko knjižnico za neko regijo ali s kakšnim domom upokojencev? Zakaj bi
               direktor doma upokojencev moral čakati na soglasje iz ministrstva, na tisto letno
               nagrado, o kateri je odločil svet zavoda, pa eno leto pa štiri mesece recimo, v našem
               domu v Trebnjem ni bilo mogoče dobiti iz državnega nivoja. Zakaj ne bi tega pogledali
               v Novem Mestu pa rekli da ali ne. Mi nismo pričakovali absolutno pozitivnega
               odgovora, ampak smo ga pričakovali in ga nismo dobili in potem je svet rekel: <q>"Molk
               oblasti smatramo kot soglasje, smo izplačali, Računsko sodišče je izdalo negativno
               mnenje."</q> Ministrstvo pa nič, do danes nič. To tako mimogrede povem kot primer, zakaj
               mislimo, da bi neke stvari namesto preko ministrstev vizavi preko občin lahko tekle
               hitreje, efektno in v skupno zadovoljstvo, morda tudi ceneje z nivoja pokrajine.</p>
               <p>In kar zadeva tretji Zakon o volitvah v pokrajinske svete in pokrajinsko vodstvo, mi
               soglašamo s predlogom, ki je pred nami s tem, da bi, takšen je bil tudi naš predlog,
               da bi razširil nezdružljivost vseh teh raznih funkcij, ki so že naštete in zajete v
               predlogu tudi na to, da poslanec ne bi mogel biti član sveta pokrajine. Mi, že s tem,
               da so poslanci lahko župani ne soglašamo, ne zaradi tega, da bi mislili, da se to ne
               da, ampak zagotovo predstavlja določeno motnjo pri opravljanju poslanske funkcije na
               eni strani in določeno odsotnost župana na nivoju občine, kjer ga ljudje rabijo
               praktično vsak dan in to cel dan, da ne rečem tudi v soboto in praznik, kar so že
               nekateri omenili. Tako, da mi mislimo, da poslanci odločamo o zakonodaji na nivoju
               države, smo izvršilni organ na nivoju države, na nivoju pokrajine naj bodo
               pokrajinski svetniki brez poslancev, ki bi tam bili pametni bolj kot oni sami in tako
               dalje. Tako, da v tem smislu mi nimamo nekih velikih problemov, mi smo zadovoljni, da
               je do teh predlogov pri sprejemanju te pokrajinske zakonodaje končno prišlo. Mislimo,
               da je skrajni čas, pokrajine dobivajo v Evropi vedno večjo težo, so pomembne tudi
               zaradi povezovanja v evropskem prostoru in tudi naše države navzven s sosedi. Tako da
               s strani nas štirih poslancev minister ne bo imel problemov, ko bo treba podpreti
               sprejema teh zakonov tudi če ostanejo kot so, ker mislimo, da se bo v praksi zelo
               hitro pokazalo ali so potrebni popravki, ki pa so potem v okviru skrajšanih postopkov
               ali novih zakonskih rešitev takoj mogoči, brez posebnih in velikih besed tako, da
               mislim, da smo korak bližje k skupni nameri, da pač to decentralizacijo začnemo, jo
               poskušamo na nivoju pokrajin in jo potem z dodelavo in v praksi čim prej dodelati do
               tistega nivoja, ki bo vsem nam v zadovoljstvo in skupno korist državljanov in države,
               kot celote. Hvala lepa.</p>
            </sp>
            <sp who="SDZ4:PečeSašo">

               <speaker>PODPREDSEDNIK SAŠO PEČE:</speaker>

               <p>Hvala lepa tudi vam. K besedi pa vabim enega izmed poslancev Slovenske ljudske
               stranke.</p>
            </sp>
            <sp who="SDZ4:BajcJosip">

               <speaker>JOSIP BAJC:</speaker>

               <p>Hvala, gospod podpredsednik. Spoštovani minister s sodelavci.</p>
               <p>Bom poskušal biti zelo kratek, ampak malo zgodovinskega ekskurza bi pa vseeno rad
               naredil. Leta 1994 smo zamujali s sprejemom lokalne zakonodaje za približno pol leta
               in smo jo sprejeli in takrat so nekateri kolegi, ki se radi pohvalijo, da so že peti
               ali šesti mandat v tem Državnem zboru, roke lomili, ko so rekli kako bomo uničili
               sedaj to našo državo, ker ustanavljamo, mislim da, v prvi rundi 156 občin. Isto se je
               dogajalo, ko smo ponovno 1998 leta odprli možnost ustanavljanja občin, kvik in krik
               je bil s strani nekaterih kolegov kako drobimo to občino, kako bo to slabo. In da ne
               bi ponavljal, ponavljajo se vsakokrat, spomnili se bomo - tudi v lanskemu letu, ko
               smo ponovno odprli možnost ustanavljanja občin kakšen vik in kri in kako so nekateri
               kolegi takrat govorili kaj bo in kaj ne bo. In nekateri tu ponavljajo isto pri tej
               zakonodaji, ki ji rečemo <q>"nadgradnja lokalne samouprave oziroma približanje državne
               uprave lokalnim nivojem oziroma lokalnim potrebam"</q>. Še bolj pa sem presenečen, glede
               na to, da o tem razpravljajo nekateri, ki so imeli 16 let možnost spremeniti določbe
               Ustave in smo, upam si reči, razen, mislim da, kolegov iz Slovenske nacionalne
               stranke skoraj soglasno sprejeli spremembo Ustave v zvezi z možnostjo ustanavljanja
               pokrajin. Opravičujem se, če sem napačno navedel, ampak mislim, da so bili kolegi iz
               Slovenske nacionalne stranke. In takrat sem pričakoval, da, tako kot smo vsi bili za
               to, dajmo to kar nismo zmogli 15 let storiti, da bomo podobno storili tudi pri
               obravnavi vseh petih zakonov. Jaz razumem ministra in tudi nekatere kolege, ki so v
               to smer razpravljali, ne razumem pa nekaterih, ki pričakujejo, da bi danes
               obravnavali tudi sedeže, obseg in ne vem kaj vse. Glejte, ko poslušam nekatere
               razprave, sicer v pisarni, pa preberem tudi časopise, kako se srečujejo ponekod
               župani in kot je kolega Drofenik rekel, neke čisto nenačelne koalicije in se
               pogovarjajo, v temu trenutku bi se jih večina odločila za 20, 22, mogoče še kakšno
               več pokrajino. Če bi pa vnaprej oziroma istočasno obravnavali ta tako imenovani
               tehnični zakon oziroma tudi Zakon o ustanavljanju pokrajin in določitvi nekega sedeža
               območja, mislim, da ta razprava ne bi imela prijavljenih 12 ur, ampak mislim, da 12
               dni.</p>
               <p>V Poslanski skupini Slovenske ljudske stranke mislim, da je kolega Drofenik danes
               predstavil, da ocenjujemo, da je zakonodaja dobro pripravljena, da tudi določbo, ki
               smo jo zapisali v ustavnih spremembah, da se bodo robne občine lahko eventualno
               opredelile o drugačni opredelitvi kot je. Tudi jaz osebno sem opozarjal ministra, pa,
               žal, ne on ne njegove strokovne službe bodoče pokrajino v kateri naj bi bil jaz
               umeščen - Notranjske, ni poimenoval vsaj Notranjsko-kraška in mogoče bi bil kakšen
               problem ali pa kakšna pobuda za izvedbo referenduma na našemu koncu manjša kot je v
               temu trenutku. Jaz želim ministru in njegovim strokovnim sodelavcem, pa ne zato, ker
               prihaja iz naših vrst, bom rekel Slovenske ljudske stranke, saj je minister, uspešno
               roko pri izvedbi tega projekta, ki ga v šestnajstih letih nismo zmogli speljati in
               mislim, da je kolega Moge rekel, da je smel, hotel in bil pripravljen to vrv vleči,
               vleči in na koncu ta gordijski vozel, ki se mu reče nadgradnja ali pa dodelava
               lokalne samouprave, tudi presekati. Upam, da bodo te tenzije, ki so sedaj na terenu,
               po večjemu številu, po spremembah, pripeljali, da bomo lahko, bom rekel, še v
               letošnjemu letu izpeljali to zakonodajo, in da bomo vsi skupaj lahko šli tudi drugo
               leto na volitve, ki se jim bo reklo, volitve v bodoče pokrajine. Mislim pa, da so
               tako minister kot drugi strokovni sodelavci iz današnje razprave dobili mogoče tudi
               neke nove informacije ali pa neka nova pričakovanja. Na primer, ko je kolegica
               Pozsonec govorila o vprašanju italijanske in madžarske manjšine živeče v Sloveniji,
               da verjetno ne glede na to, da so bodoče pokrajine bistveno širše kot so območja, ki
               jih sedaj ustava določa kot dvojezična, je dejala, da je potrebno poiskati in doreči
               oziroma zapisati tudi status teh dveh manjšin živečih v Sloveniji.</p>
               <p>Še enkrat, če ponovim, želim uspešno obravnavo in referendume tistim občinam in
               tistim občinskim svetom, ki so se za to odločili, da bo na podlagi tega minister
               pripravil tako imenovani četrti zakon, in da ga bomo verjetno na septembrski ali
               oktobrski, mislim pa, da na septembrski seji dobili v obravnavo in bomo takrat lahko
               tudi primerjave posredovali. Istočasno pa pričakujem, da bo na podlagi današnje
               razprave ter tudi informacij, ki jih bo dobil s terena, pripravil zakonodajo, da bomo
               lahko v drugi fazi obravnave te zakonodaje imeli dejansko še druga dva zakona
               dorečena, skupaj z izidi, tako referendumov, kot informacij, ki so jih podale razne
               oblike združevanja in združenj na terenu, če govorim o županih ali pa strankah, ki so
               podpisovali nekatere zahteve o ustanavljanju dodatnih pokrajin.</p>
               <p>Da zaključim. Če bi bil minister dovolj korajžen ali pa še bolj korajžen, kot je bil,
               ko je presekal gordijski vozel, jaz mislim, da bi mi morali imeti v naši Sloveniji,
               ne glede na to, da smo bili zgodovinsko različno razdeljeni, 6 pokrajin in bi imeli
               zgodovinske pokrajine, z zgodovinskimi imeni ali pa<gap n="..."/> en kolega mi kaže 7, mogoče
               jih je res 7 zgodovinskih, in bi imeli Gorenjsko, Koroško, Štajersko, Prekmurje,
               Primorsko, Dolenjsko, ne vem, kje je sedma. Notranjska, ne Notranjska ni. Del
               Notranjske je pripadel Primorski in zdaj je pripadel Deželi Kranjski. Tako, da nisem
               obremenjen z Notranjsko, obremenjen sem z imenom o sedanjem predlogu Notranjska,
               glede na to, da dejansko Ilirska Bistrica ni bila nikoli Notranjska, del Postojne je
               po rapalski pogodbi dobilo območje Notranjske. Meja med Notranjsko in tako imenovano
               Primorsko so Javorniki, pa Hrušica. Tisti, ki poznate, ko se pripeljete po stari
               cesti pod viaduktom Ravbarkomanda ali pa po viaduktu, tam je bila ta meja. Ampak tudi
               Postojnsko-Pivška kotlina pa Ilirska Bistrica niso klasična Primorska. Ilirska
               Bistrica je bolj sodila k primorju. Ampak, veste kateremu primorju? S sedežem v Reki
               oziroma Opatiji, za časa Avstro-Ogrske. Da ne bi bil predolg; želim uspešno izpeljavo
               te zakonodaje in, bom rekel, pripravljenosti k vsebinski razpravi, tako kot je bila
               danes, tudi na septembrski seji, ko bomo še dva manjkajoča, minister je rekel pa še
               tri manjkajoče zakone dobili v proceduro oziroma v obravnavo in sprejem. Jaz osebno
               bom podprl, pri čemer pa, kot rečeno, pričakujem od ministra, da bo znal stvari, za
               katere je iz razprave danes ugotovil, da bi bilo primerno, bom rekel, vgraditi jih v
               te zakonodaje, da jih bo znal pripraviti za drugo obravnavo.</p>
            </sp>
            <sp who="SDZ4:PečeSašo">

               <speaker>PODPREDSEDNIK SAŠO PEČE:</speaker>

               <p>Hvala lepa. Besedo pa ima poslanec Stane Pajk. Izvolite.</p>
            </sp>
            <sp who="SDZ4:PajkStane">

               <speaker>STANE PAJK:</speaker>

               <p>Hvala za besedo. Pozdrav vsem kolegicam, kolegom, ministru s sodelavci.</p>
               <p>Glede na to, da so se pokrajine ustanavljale ali pripravljale ali poskušale
               ustanoviti že zelo dolgo časa, recimo vsaj 10 let, pomeni, da je ta posel zahteven.
               Da je to delo zahtevno. Verjamem, da je sedanja vlada, minister pristopil k temu delu
               resno in do sedaj je tudi tako videti, da so v te zakone vgrajena načela, ki so
               dobra. In ta načela so predvsem prenos pooblastil, kadrov, financ iz različnih
               nivojev, iz nivoja države navzdol na regijo in seveda tudi določenih pooblastil iz
               občin navzgor na regijo. Zakaj je to dobro? Zato, ker prenos pooblastil pomeni tudi
               odločanje. Tisti, ki odločajo na nižjem nivoju bolj dobro poznajo problem, bolj dobro
               poznajo stvari, ki potekajo v neki regiji, zato lahko tudi bolj kvalitetno, bolj
               ažurno odločajo. Dejstvo je, da bo regija malce več stala, čeprav bi jaz rad videl,
               da bi stala ravno toliko kolikor stane sedaj, ampak po moje bo malce več. Ampak
               izplen mora biti bistveno večji, to je pomembno. Izplen tistega denarja, ki bo vložen
               v regijo se mora povečati, smisel je ravno v tem. Smisel lokalne samouprave, uvedbe
               enega nivoja več, je v tem, da ne povečujemo administracije, ki je že sedaj
               razbohotena, ampak da napravimo izplen in razvoj tistih sredstev, ki so namenjena za
               razvoj regije, pa ni važno katere, vseh regij. V podkrepitev temu bi povedal, v
               zadnjih 10 letih je bilo veliko govora o malih občinah, ampak zgodovina je pokazala,
               ali preteklost, ker to še ni zgodovina, je pokazala, da so se male občine dobro
               razvile. Upam si trditi, da tudi manjše regije, to pomeni, da imajo možnost za
               razvoj, da je bistveno tisto, kar sem prej poudaril, da je izplen denarja dober in da
               so projekti dobri in vse tisto kar se dogaja. Je pa to to, kar sem že tudi poudaril,
               da je zelo dobro, da je dobro poznavanje problemov in da se ti problemi rešujejo in
               da se napravi dober izplen.</p>
               <p>Do sedaj lahko ugotavljam, da je vnešeno v te predlagane zakone veliko modrosti,
               veliko zdrave pameti in da so zakoni dobri. Seveda je potrebnih za sprejetje teh
               zakonov na koncu 60 glasov. To pomeni, da je potrebno vanje vnašati še naprej
               toleranco in veliko zdrave pameti. Na koncu lahko zaželim vsem, ki ustvarjate in
               sodelujete pri teh zakonih, veliko sreče, veliko modrosti. Sam se bom tudi trudil, da
               bom po svojih močeh vgrajeval kakšne stvari, ki držijo.</p>
            </sp>
            <sp who="SDZ4:PečeSašo">

               <speaker>PODPREDSEDNIK SAŠO PEČE:</speaker>

               <p>Hvala lepa tudi vam. Besedo pa ima poslanec Miran Jerič. <stage xml:id="Redna-30-2007-07-13.stage16">(Ga ni.)</stage> Besedo ima poslanec
               Jožef Jerovšek.</p>
            </sp>
            <sp who="SDZ4:JerovšekJožef">

               <speaker>JOŽEF JEROVŠEK:</speaker>

               <p>Hvala lepa. Lep pozdrav vsem!</p>
               <p>Danes, ko tukaj v parlamentu pričenjamo postopek sprejemanja pokrajinske zakonodaje,
               jaz moram reči, da sem bil v preteklosti zadržan pristaš uvedbe pokrajin in da sem
               dolgo razmišljal, da morda v Sloveniji pokrajine niso nujno potrebne, bom rekel
               takrat, ko sem bil izvoljen za poslanca pred 12-mi leti in še nekaj časa pozneje,
               vendar pa so nekatere izkušnje občin, ki so pokazale izjemno dobre rezultate, čemur
               je prejšnja oblast vseskozi oporekala, vseh 12 let in govorila, da nekoliko večje
               število občin ne prinaša koristi na terenu in ko so ugotovili, da s to strategijo
               zavračanja občin in njihovega učinka ne podrejo so poskušali z verbalno propagando in
               uvedbo pokrajin, vendar v teh prizadevanjih ni bilo resnih namenov. Tako, da so
               sedaj, po 12 letih napačne politike prevelike centralizacije, zavestne
               centralizacije, pokrajine dejansko potrebne z namenom približevanja ljudem,
               decentralizacije in enakomernega regionalnega razvoja. Kot sem rekel, čeprav je
               prejšnja oblast imela bistveno boljše možnosti glede večine, smo šele v tem mandatu
               spremenili ustavo s politično voljo in ta sprememba ustave je bila storjena kljub
               temu, da ta naša opcija ima nostalgičen odnos do ustave, kajti slovenska državnost in
               sedanja slovenska ustava le koreninita v tej opciji. To je treba jasno reči. In
               zaradi tega smo bili vedno zelo previdni pri spreminjanju ustave, vendar pogoji so
               sedaj tu in ta projekt se nadaljuje. Dokaz, da se je Slovenija v preteklih 12 letih
               izjemno centralizirala ne samo upravno, ampak tudi po možnostih in priložnostih, je
               prej podal kolega Potrč, ko je navedel kako se samo iz okolice Ljubljane iz te
               srednje distance vse zgrinja v Ljubljano, aktivno prebivalstvo na zaposlitev, do 50%,
               60% je navajal. In to kaže na nepravilen razvoj v preteklosti in sedaj se mi zdi, da
               bi se rad sedanji ljubljanski župan otresel okolja in parazitiral znotraj pokrajinske
               ureditve in še bolj sebično skrbel za svoje pajdaše. Tak pristop, kot se trenutno
               nakazuje, ni dober. Čeprav jaz vem, da so glavna mesta ponekod zvezne države, kjer je
               sistem zveznih držav in da o nečem se lahko diskutira, vendar morajo biti območja
               funkcionalno in racionalno povezana in pri tej racionalnosti bi rad rekel, da ste
               zapravili v prejšnjih dvanajstih letih priložnost, očitno, da bi bila Slovenija
               razdeljena na manj pokrajin. Meni se zdi, da je število 14 veliko ali pa preveliko in
               absolutno zgornji rob možnega števila pokrajin. Vendar te politične volje, da bi se
               formirale zgodovinske pokrajine, v preteklosti očitno ni bilo. Tega ni bilo in sedaj
               smo pač tam, kjer je bilo možno na nek način doseči nek političen konsenz, na
               katerega, upam, da se lahko zanesemo, da ta usklajenost ne bo, recimo, takšna, kot je
               bila pri resoluciji o visokem šolstvu, kjer ste pretrgali kot Račan tisti sporazum in
               usklajenost, da s tem ne bomo imeli problemov.</p>
               <p>Prej je kolega Kontič rekel, da je duh glede novih pokrajin že ušel iz steklenice.
               Jaz bom rekel, ne samo, da je ušel iz steklenice, marsikje ste ga prižgali in zažgali
               iz političnih in politikantskih namenov. Marsikje je opozicija iz te steklenice in iz
               tega duha naredila nevarne molotovke za naprej. In tu svarim pred takšno prakso za
               naprej. V tej smeri, kot sem rekel, je bila tudi izjava kolega Gantarja, da Vlada, če
               ne ve, kaj bi naredila, začne reorganizirati. Zdaj sprašujem kolega Gantarja, ki ga
               zdajle ni tu, kaj je naredila Gantarjeva vlada ali znamenita Ropova, v kateri je bil
               minister. Kaj je naredila na tem področju? Tu se jaz kakšnih rezultatov ali pa kakšne
               poštene politične volje ne spomnem. In kot sem že omenil, glede števila pokrajin in
               poimenovanja. Tako pri številu kot pri poimenovanju bi se moralo gledati tudi skozi
               prizmo identitete in pripadnosti. Mi vemo, da smo šele ta teden prvič imeli zakon, ki
               govori tudi o domovinski vzgoji, da je bila vzgoja za identiteto, za državljanski
               ponos in patriotizem v preteklem obdobju nekaj slabega. In seveda, bog varuj, da bi
               skozi pokrajine izgubili ta odnos ali pa nekaj, kar je usidrano v identiteti in
               ponosu Slovencev, da bi to ne bilo še bolj prisotno v prihodnosti. Zaradi tega moram
               reči, da sem ponosen, da sem prvi takoj opozoril ministra Žagarja, ko smo na
               koaliciji usklajevali, da absolutno ni sprejemljivo, da bi se pojem Štajerska izgubil
               iz poimenovanja pokrajin.</p>
               <p>Kajti ob tem, da je Štajerska razdeljena na pet pokrajin, verjetno bo, mora Maribor s
               pokrajino nujno nositi pojem, ime <q>"Osrednje-štajerska"</q>, drugače bi seveda v Evropskem
               prostoru zgledalo, kot da je Štajerska samo pokrajina v Avstriji, mi bi pa, seveda,
               počasi izgubili iz zavesti, da so tu za to Štajersko in za to Slovenijo, brez
               Štajerske Slovenije danes ne bi bilo, so se v preteklosti postavili veliki ljudje:
               Slomšek, Maister in na kaj obesiti te pojme in Slomška in Maistra, če ne bomo imeli
               več Štajerske.</p>
               <p>Še druga stvar, če bi to bila Dravska banovina bi mene nevarno asociirala, ne
               banovina, Podravska pokrajina na Dravsko banovino v stari Jugoslaviji, ki je bila iz
               povsem drugih političnih razlogov, ki je bila iz razloga raznarodovanja, to je bila
               Pašićeva politika. Minister Žagar ima tudi tako močno brado, kot jo je imel Pašić,
               ampak verjamem, da tu na tem področju je pa popolnoma drugačen in da se Slovenija
               zaveda te potrebe in to je vse, v glavnem že dogovorjeno, jaz upam da je, mislim da,
               saj ni nasprotoval, takoj je sprejel te argumente in to bo.</p>
               <p>Naj na koncu rečem še, da seveda podpiram to zakonodajo. Mislim, da je skrbno
               pripravljena, da je dovolj dobra, da je v obravnavi in na tapeti. Seveda pa se
               zavedam, da morda, ampak druge rešitve ni, ni najboljša, glede volitev, povezava
               državnozborskih in pokrajinskih okrajev, volite. To bomo v bodočnosti morali nekako
               premakniti, kajti to dvoje bo ljudi trajno begalo, tu gre za malo različen pristop,
               ampak jaz mislim, da bo to v bodoče treba nekoliko spremeniti, da je pokrivanje
               dvojnih, različnih volitev boljše z nekaterimi drugačnimi volitvami. Ampak dobro, to
               v razmislek, sedaj seveda upam, da opozicija ne bo delala na tem, da te volitve ne
               bodo možne v istem času prihodnje leto. Hvala lepa.</p>
            </sp>
            <sp who="SDZ4:PečeSašo">

               <speaker>PODPREDSEDNIK SAŠO PEČE:</speaker>

               <p>Torej, k repliki se je prijavil kolega Kontič. Ampak dovolite, da vas vprašam pred
               tem: Ali ima to res smisel? Ste prepričani? Imate repliko.</p>
            </sp>
            <sp who="SDZ4:KontičBojan">

               <speaker>BOJAN KONTIČ:</speaker>

               <p>Gospod podpredsednik, se strinjam z vami, da morda res nima smisla. Gospodu Jerovšku
               pa predlagam, da počaka v dvorani, če že ugovarja, bi bilo dobro, da tudi sliši
               odgovor. Nobenega politikantstva ni bilo takrat, ko smo predlagali dodatno pokrajino
               Savinjsko-Šaleško in nisem govoril o tem duhu. Jaz se bojim, da številka 14 ni tista
               zadnja številka, da bo morda še katera pokrajina, da bo morda še kateri prostor v
               Sloveniji želel pokrajino in zato sem rekel, glede na razpravo, ki se vodi zdaj v
               Sloveniji, da bodo zahteve po dodatnih pokrajinah, po drugačnih pokrajinah verjetno
               prisotne. Prav uživam danes, ko poslušam tiste posameznike, ki so v prejšnjem mandatu
               bili brez posluha za pokrajine, kako zdaj, ko imajo vlado razlagajo o tem, kako nujna
               je in kako dobro bi bilo pokrajine uvesti.</p>
               <p>Gospoda Bajca tako verjetno ni možno umiriti, ampak če poskusite, gospod
               podpredsednik, vam bom hvaležen.</p>
               <p>Gospod Jerovšek je bil tudi med tistimi, ki ni podpiral regionalizacije, ki ni
               podpiral pokrajin, to je sam povedal, da je imel odklonilno mnenje do pokrajin, da je
               pa zdaj nekoliko spremenil stališče. In dobro je, da ga je spremenil, kajti Slovenija
               potrebuje pokrajine in prav je, da se tukaj strinjamo. V Poslanski skupini Socialnih
               demokratov sem v uvodu povedal, da smo pokrajine podpirali, ko smo bili v Vladi in
               regionalizacijo podpiramo zdaj, ko smo v opoziciji, seveda ne za vsako ceno, ampak
               pokrajine, ki bodo imele svoj smisel in vsebino. Gospod Jerovšek, bil bi pa zelo
               vesel, če bi se kdaj kakšen duh tudi vrnil v steklenico.</p>
            </sp>
            <sp who="SDZ4:PečeSašo">

               <speaker>PODPREDSEDNIK SAŠO PEČE:</speaker>

               <p>Hvala lepa. Nadaljujemo z razpravo. Besedo ima poslanec Ciril Testen. Izvolite.</p>
            </sp>
            <sp who="SDZ4:TestenCiril">

               <speaker>CIRIL TESTEN:</speaker>

               <p>Hvala za besedo. Lep pozdrav.</p>
               <p>Jaz bi najprej ministru Žagarju čestital za to, da je uspešno pripeljal do te faze
               ustanavljanja pokrajin. Mislim, da bo v tej zaključni fazi še veliko veliko, veliko
               težav. In, če bo ta voz pripeljal do konca mu že danes čestitam za rezultat, ki bo,
               pa ni važno, ne glede na to, kakšno bo število pokrajin ali bo 14 ali bo nižje. Jaz
               bi rad povedal, da sem se pogovarjal s številnimi ljudmi, da imam nekaj stališč
               občinskih svetov, nekaj stališč županov. Nenazadnje sem na prejšnji seji postavil
               tudi poslansko vprašanje v zvezi s pokrajinami in moram reči, da so ta stališča zelo
               različna. Zaradi tega mislim, da bo stvari zelo težavno pripeljati do konca. Jaz bom
               to zakonodajo, da je primerna za nadaljnjo obravnavo, sicer podprl. V nadaljevanju pa
               pričakujem veliko, veliko sprememb, ker mislim, da je treba marsikaj popraviti v tej
               zakonodaji, da bo lahko oziroma, da bo primerna za sprejem. Kar se tiče same vsebine,
               bi mogoče povedal par besed o decentralizaciji. Danes smo o tem slišali sicer že
               veliko, tudi jaz moram povedati svoje stališče. Kar se tiče decentralizacije, mislim,
               da gledano iz državnega nivoja na pokrajine, da to-ja, to funkcionira. Iz tega
               zornega kota je videna decentralizacija. Ko pa pogledamo od spodaj navzgor, zlasti iz
               tistega zornega kota kjer imamo danes upravne enote, potem pa mene osebno ta
               decentralizacija skrbi, skrbi zaradi tega, ker bo za nas pomenila neko obliko
               centralizacije oziroma nek obratni tok se nam bo dogajal. Jaz decentralizacijo
               razumem predvsem kot prenos pristojnosti iz višjega na nižji nivo, nikakor pa ne od
               spodaj navzgor, čeprav boste lahko rekli, da upravne enote so državna uprava in bi
               bil ta prenos od zgoraj navzdol, ampak v biti bo pa to preneseno iz lokacije, recimo
               če vzamem za primer Tolmin, Ajdovščino, Idrijo v Novo Gorico, če bo tam sedež
               pokrajin. In tukaj to mene skrbi. Zlasti me skrbi, ker bodo za tem šla tudi
               kvalitetna delovna mesta, ki so tam, v teh krajih. Tako da, to vidim. Še posebej, če
               povem, da je bila izkušnja s prenosom davčne uprave, inšpekcijskih služb in pa
               nekaterih drugih, ki so tudi, sicer nima direktne zveze s tem, zelo slaba. Veliko je
               bilo govora tudi o skladnejšem regionalnem razvoju. Tukaj se ponavlja, tukaj je
               podobna zgodba. Skladnejši regionalni razvoj, če bodo ta sredstva bolj pošteno
               razdeljena po teritoriju države, po pokrajinah, potem to ja, iz tega vidika, ampak
               skladnejši regionalni razvoj je potreben tudi v okviru pokrajine. Tukaj pa bomo imeli
               težave. Tukaj bomo imeli težave predvsem zaradi tega, ker tisti<gap n="..."/></p>
            </sp>
            <sp who="SDZ4:PečeSašo">

               <speaker>PODPREDSEDNIK SAŠO PEČE:</speaker>

               <p>Gospod Testen, dovolite. Kaj se strokovni sodelavci norčujete iz Državnega zbora?
               Nadaljujte prosim.</p>
            </sp>
            <sp who="SDZ4:TestenCiril">

               <speaker>CIRIL TESTEN:</speaker>

               <p>Tisti deli pokrajine, ki so najmanj razviti, so ponavadi tudi najslabše poseljeni in
               bodo imeli najmanjši vpliv na funkcioniranje pokrajine oziroma na razdeljevanje
               razvojnih sredstev. In tukaj jaz vidim določen problem, se pravi v tistih urbanih
               naseljih bo ostajalo največ sredstev. Jaz imam, jaz sem že pri poslanskem vprašanju
               eno idejo ponudil. Jaz mislim da, in mislim, da je bila danes tudi s strani gospoda
               župana iz Tržiča na nek način ponovljena, mislim, da bi lahko, po vzoru mrežne
               organizacije regijskih razvojnih agencij, v določenem smislu delovale tudi pokrajine.
               Ne mislim, da bi sedaj center pokrajine mogli prenesti iz Nove Gorice, je pa res, da
               bi lahko kakšna pokrajinska institucija funkcionirala tudi v Tolminu, tudi v
               Ajdovščini, tudi v Idriji. Tako da mislim, iz tega zornega kota, posebno na takšne
               inštitucije, ki niso vezane direktno na veliko število ljudi ali prihodov povezanih s
               samo operativo.</p>
               <p>Glede enotirnosti in dvotirnosti. Jaz mislim, da je zelo, zelo nerodno, da se zdaj,
               ko se pogovarjamo, ko smo v prvi fazi razgovora o pokrajinah in ker smo, dejansko je
               tu zastavljen enotirni sistem, da smo se v tej fazi začeli pogovarjati tudi o
               ustanavljanju okrajev, upravnih okrajev. Mislim, da to ni dobro niti za ta projekt,
               pa tudi ta naslednji ne, ker mislim, da bo to škodovalo. Število pokrajin, moje
               videnje je, da bi moralo biti manjše. Jaz mislim, tista ideja o osmih pokrajinah se
               mi zdi zelo zanimiva in če bi bila predlagana, jaz osebno bi tisto podprl.</p>
               <p>No, bilo je rečeno, da na političnem nivoju, mislim, da je eden od razpravljavcev
               prej rekel: <q>"Vsi smo enotni, da se pokrajine ustanavljajo oziroma ustanovijo."</q> Jaz
               nisem popolnoma tega mnenja. Če vzamemo za politični nivo tudi občine pa te<gap n="..."/> jaz
               moram reči, da je precej zadržkov na teh nivojih do pokrajin in v vseh teh pogovorih,
               ki sem jih jaz imel na teritoriju predvsem Primorske, jaz mislim, da so mnenja zelo
               različna, nekateri želijo, drugi ne želijo, nekateri želijo enotno Primorsko
               pokrajino, drugi želimo dve Primorski pokrajini, tako da tukaj so zelo različna
               stališča. Je pa res, da bi se s pokrajinami verjetno nekoliko zvišali tudi stroški
               javne uprave, ampak, če bo zaradi tega storitev za občane boljša, potem verjetno tudi
               ne bo katastrofe. Hvala.</p>
            </sp>
            <sp who="SDZ4:PečeSašo">

               <speaker>PODPREDSEDNIK SAŠO PEČE:</speaker>

               <p>Hvala lepa tudi vam. Besedo pa ima<gap n="..."/> Minister, se javljate? Izvolite, prosim.</p>
            </sp>
            <sp who="SDZ4:ŽagarIvan">

               <speaker>DR. IVAN ŽAGAR:</speaker>

               <p>Hvala za besedo.</p>
               <p>Od zdaj naprej bi vseeno moral povedati, ker danes sem bil najprej že, mislim da,
               deklariran kot Hrvat, zdaj, če sem prav razumel spoštovanega poslanca, Pašića,
               mislim, da je bil Srb, tako da moram vseeno povedati, da jaz sem Slovenec. Pa tudi
               kar se tiče Štajerske me ni treba na to opozarjati, ker točno vem od kod prihajam. To
               pojasnjujem zato, ker imena, ki so bila uporabljena v izhodišču sledijo iz osnovnega
               koncepta in tega se očitno noče razumeti. Mi smo vzeli osnoven koncept teritorialne
               delitve, ki je seveda naslonjen na eni strani na statistično razvojne regije z istimi
               poimenovanju, kot so poimenovane, kar pomeni, da je to na nek način v našem primeru
               dediščina in smo seveda v pozivu že uporabili oziroma tudi nakazali druga
               poimenovanja.</p>
               <p>Zdaj, kar zadeva nekatera vprašanja, ki so se izpostavila. Jaz bi še enkrat opozoril
               na to, da je izjemno pomembna ob decentralizaciji države tudi decentralizacija
               znotraj posameznih pokrajin in tukaj je treba biti verjetno posebej pozoren, ker
               seveda v tem primeru ne govorimo o občinah, ampak govorimo o pokrajinah. Velikokrat
               tudi, ko poslušam župane, pa nenazadnje sem bil to tudi sam kar dolgo časa, prihaja
               kdo tudi v skomine, da bi župani upravljali dva nivoja. To ni mogoče, to sta
               popolnoma različna nivoja lokalne samouprave. Je pa res, da v tem trenutku po Zakonu
               o skladnem regionalnem razvoju župani tudi skrbijo za upravljanje teh regionalnih
               razvojnih neposrednih spodbud, ker pač mi drugega mehanizma za enkrat nimamo. Ampak
               ne glede na to, se pravi, da decentralizacija je tudi na tem nivoju pomembna in zato
               je izjemno pomemben Zakon o volilnih enotah, ki bo lahko znotraj posameznih pokrajin;
               vendar ga ni mogoče predlagati dokler nimamo območij pokrajin zaokroženih; zagotovil
               kolikor toliko mogočo enakomerno zastopanost predstavnikov v pokrajinskih svetih, v
               političnem organu, ki bo pravzaprav odločal o vseh odločitvah. S tem, da je seveda
               svet občin tukaj predviden kot korekcijski organ in bi bilo verjetno napačno, če bi
               zdaj lahko bili župani v obeh organih, tudi zaradi tega, ker je slika iz posameznih
               pokrajin, kar zadeva število občin, ki bodo te pokrajine, izjemno različna. Imamo,
               recimo, če bi vzeli to izhodišče, potem imamo recimo pokrajino, pa jaz sicer menim,
               da se bo zaokrožalo na višji nivo, ampak recimo pokrajino, ki ima samo tri občine.
               Imamo na drugi strani, kaj jaz vem, Pomurje, ki ima blizu 30 občin, govorim malo na
               pamet, in je popolnoma različna situacija in tudi verjetno znotraj, v tem primeru,
               kjer so bolj razdrobljene občine, tudi znotraj ene volilne enote bo potrebno več
               občin in ne bo možno tovrstne zastopanosti doseči.</p>
               <p>Še enkrat ponavljam, da; ker imam tudi občutek, da se poskuša v tem smislu celo rahlo
               zavajati, da bodo dostopnost do storitev in kvaliteta storitev, torej storitve po
               katere bodo občani oziroma državljani in državljanke prihajali, še vedno na isti
               lokaciji. To smo mi tudi posebej zapisali v zakon, je pa res, da se bo tisti del
               upravne enote, pač v tem smislu, prenesel na pokrajino, vendar ne fizično, ampak bo
               fizično ostal na tisti isti lokaciji. Pokrajina bo pač delovala tako, kot ste rekli v
               tem smislu - mrežno, danes ni telekomunikacijska povezava nikakršna težava. Ne gre za
               selitev, recimo, kaj vem, v vašem primeru, se mi zdi, iz Tolmina v Novo Gorico, ampak
               ostanejo stvari tam. In to omogoča, seveda, tudi sicer, kar se tiče administracije in
               institucij, daleč presegajo samo ta del, ki prihaja iz upravnih enot, daleč
               presegajo. Tega je bistveno več v vseh ostalih institucijah. In seveda je mogoče na
               te fizične sedeže navezati tudi posamezne institucije in zagotoviti tudi z vidika
               notranje pokrajinske porazdelitve neko bolj enakomerno zastopanost v smislu mrežne
               organiziranosti. In ta situacija je verjetno - bi bilo smiselno, da bi bila prisotna
               v vseh okoljih, tudi tam, kjer so mogoče še bolj dominantna središča oziroma tam,
               kjer recimo nimamo dominantnih središč in imamo v tem trenutku, recimo, tudi težave z
               lokacijo sedeža bodoče pokrajine. In jaz seveda tudi ves čas na to apeliram in
               apeliram tudi na ta dogovor.</p>
               <p>Kar zadeva rešitve, ki so v tej zakonodaji, te rešitve, kot sem že povedal, so bile
               široko usklajevane v Državnem zboru, tudi v več krogih usklajevanj z vsemi
               političnimi strankami. In mi smo s temi rešitvami šli naprej v tistem trenutku, ko je
               bil tudi dogovor z večino političnih strank oziroma poslanskih skupin, da je
               zakonodaja primerna za nadaljnjo razpravo v Državnem zboru. In tukaj, še enkrat
               ponavljam, sledimo vrstnemu redu nekih dogodkov, ker ni mogoče tehničnega zakona
               pripraviti prej kot vsebinskega dela, ki v osnovi opredeljuje vsebine, te pa so
               opredeljene. In podobno velja tudi za sam Zakon o ustanovitvi pokrajin, kjer je pa
               zaradi postopka procedura drugačna, tudi mnenja občin in praktično dvostopenjski
               postopek. V tem delu sledimo tej osnovni usmeritvi. In še to ponavljam, da bo to
               zakonodajo potem tudi Vlada soglasno sprejela. Tako da, vsi ostali zakoni, ki
               prihajajo za tem, bodo morali biti s to zakonodajo tudi usklajeni. Je pa res, da se v
               tem trenutku pripravljajo številni zakoni na različnih ministrstvih in mi v teh
               procedurah ves čas tudi sodelujemo. Od faze priprave posameznega zakona je odvisna
               tudi stopnja uskladitve. Vendar uskladitev tistih zakonov, ki se v tem trenutku
               pripravljajo, že poteka na podlagi pokrajinske zakonodaje. Drugi del zakonodaje, to
               je pa ta, ki ga bo treba spreminjati, se pa v tem trenutku odpira in se spreminja. In
               tudi tu sodelujemo široko z ministrstvi. Je pa res, da poteka, podobno kot tukaj,
               razprava tudi na strokovni ravni, tudi pri teh usklajevanjih. Vendar ocenjujem, da
               gredo rešitve v tej smeri, ki jo želimo, da se v razvojnem smislu naloge prenašajo
               absolutno navzdol in da se sledi tej naravnanosti, predvsem kar zadeva razvoj.</p>
               <p>Mogoče - sicer zdaj spoštovanega poslanca, gospoda Potrča, ni v dvorani -, še enkrat
               ponavljam, da prenašamo delovna mesta v smislu decentralizacije tudi v tem delu. Ne
               govorimo o zaposlitvah, ni novih delovnih mest, ampak delovna mesta se prenašajo. In
               jaz sem danes že rekel, da v tem smislu se bodo tudi nekateri tokovi, kamor ljudje
               prihajajo na delo, delno zaradi pokrajin preusmerili in to je tudi v tem delu
               koristno. Ta intelektualni potencial, ki se bo dodatno v posameznih okoljih obogatil
               je lahko samo pozitiven za razvoj posameznih pokrajin.</p>
               <p>Še enkrat tudi ponavljam,da je ta finančna operacija nevtralna. Mogoče kar iz
               stroškovnega vidika, na eni strani mi prenašamo naloge navzdol in te naloge se danes
               že izvajajo. In te naloge nekdo že izvaja. Ta administracija je tudi jedro, je
               struktura uprav pokrajin.</p>
               <p>V drugem delu smo pa mi naredili tudi oceno čistega dodatnega stroška. Delovalni
               organ v pokrajini je ocenjeno na okoli; in mislim, da ste te podatke tudi dobili, če
               govorimo še vedno v tolarjih, da bo bolj plastično; 850 milijonov tolarjev je
               približno, recimo, dodatni strošek iz tega naslova. Ko pa se seveda pogovarjamo o
               poslovnih prostorih je za to potrebno; pa, seveda, če selimo delovna mesta so na eni
               strani seveda potrebni poslovni prostori, na drugi strani se sproščajo, pri tem se
               bodo verjetno sproščali v Ljubljani. In v tem delu jaz lahko pričakujem samo
               pozitiven učinek, ker so najemnine oziroma stroški poslovnih prostorov v Ljubljani
               višji kot pa so po drugod. Tu ne vidimo nekih dodatnih stroškov. Je pa res, to pa se
               absolutno strinjam; na to je treba opozarjati, na to je treba biti pozoren, ker sicer
               je to lahko velika nevarnost in velika past; da bi lahko prišlo iz tega naslova tudi
               do kakšnega povečanja administracije, vendar to ni osnovni namen. Jaz sem prepričan,
               da skupaj s finančnim ministrom bdiva nad tem delom dela, ki se sedaj pravzaprav
               dogaja.</p>
               <p>Poudaril bi še to, tako kot so v tem trenutku narejene ocene tudi po pokrajinah,
               seveda, te ocene zagotavljajo izvajanje nalog, ki se jih z zakonom prenese na
               pokrajine. Seveda ti stroški ne gredo za plače, ampak so tu številne druge razvojne
               naloge, tudi razvojnoinvesticijske in to je pravzaprav tisti glavni del. V tem
               trenutku seveda te stvari tudi stojijo, tako da v tem smislu je zakonodaja pokrita.
               Pokriva tudi ta segment. Je pa res, da v tem trenutku mi dokončnih in zelo natančnih
               ocen, tudi zaradi tega, ker še pripravljamo ta zakon, se pravi do zadnjega tolarja
               oziroma evra ne, moremo podati. To sledi sedaj iz te priprave tehničnega zakona, ki
               že poteka. V tem smislu se ta navezuje tudi na za posamezno pokrajino, to kar je bilo
               izpostavljeno, vendar odgovor tukaj v tem trenutku ni možno dovolj natančno dati
               zato, ker imamo še odprto vprašanje meja pokrajine. In seveda bodo paralelno tudi ti
               odgovori podani. Ocene v tem trenutku, ki so narejene do te mere, kot so bile
               narejene, tudi posredovane, finančno kažejo, da sistem financiranja ob tem, da mora
               zagotavljati razvojne funkcije, ob tem, da zagotavlja sistem subsidiarnosti, ob tem,
               mora zagotavljati tudi solidarnost. Nenazadnje mi želimo zagotoviti enakomerno
               financiranje po celotnem območju, zagotavlja tudi izvajanje vseh teh nalog.</p>
               <p>In mogoče še na vprašanje, ki se je danes tu že večkrat pojavilo, v paraleli z
               občinami. Kaj prinašajo pokrajine v primerjavi z občinami? Kaj pa prinašajo občine?
               Občine pomenijo to, da mi s 5% bruto produkta, po oceni, upravljamo razpršeno na
               nivoju celotne Slovenije, približno enakomerno, še posebej s sprejetjem novega Zakona
               o financiranju občin in da je iz tega naslova ta sistem upravljanja bistveno bolj
               učinkovit, ker je približan ljudem in v tistih delih, kjer je seveda manevrski
               prostor, se samostojno občine odločajo o teh vsebinah, o teh prioritetah in podobno
               velja za pokrajine. Nivo je drugi, vendar tudi to pomeni dodatnih 5 do 6% bruto
               produkta. Upravljanje se prenese navzdol, iz državnega nivoja navzdol, da ne bo tu
               napačne razlage, in se enakomerno porazdeli po območju Slovenije, seveda znotraj
               okvirjev, se približa v tem smislu upravljanje ljudem in posredno seveda prinaša
               dodatne razvojne učinke, ki se potem lahko odražajo tudi v drugih parametrih, kot je
               recimo rast bruto produkta in sploh zagotavljanje življenjskih pogojev. Strinjam se
               tudi, da ni ekonomska kategorija v tem smislu edina, da moramo upoštevati še vse
               druge kategorije, ki sledijo tudi iz vidika, recimo, trajnostnega razvoja. Hvala
               lepa.</p>
            </sp>
            <sp who="SDZ4:PečeSašo">

               <speaker>PODPREDSEDNIK SAŠO PEČE:</speaker>

               <p>Hvala lepa. Replika. Kolega Jerovšek, izvolite prosim.</p>
            </sp>
            <sp who="SDZ4:JerovšekJožef">

               <speaker>JOŽEF JEROVŠEK:</speaker>

               <p>Hvala lepa.</p>
               <p>Ker sem bil očitno malenkost napačno razumljen, ali pa, saj minister Žagar natančno
               ve, da ni, bog varuj, da bi jaz njega imel za, kako je to rekel, da ga je nekdo
               proglasil za Srba. Res pa je, da sem, ko sem govoril o asociaciji z, ne asociaciji, o
               negativnem prizvoku, če bi bila Dravska pokrajina, Podravska, da sem se spomnil
               Dravske banovine in duhovnika očeta, ki je bil tak mogočen politik z mogočno brado in
               sem samo to za popestritev debate dodal, ampak bog ne daj, ne vem pa kdo ga je prej,
               tisto pa nisem poslušal, kdo ga je imel za Hrvata, tako da, bog ne daj, da bi takšne
               ugotovitve, ki jo je malo za popestritev tudi minister Žagar potem iz moje debate
               razumel, vem, da ne misli dejansko tako. Hvala lepa. <gap n="..."/><stage xml:id="Redna-30-2007-07-13.stage17">/Oglašanje v dvorani/</stage><gap n="..."/></p>
            </sp>
            <sp who="SDZ4:PečeSašo">

               <speaker>PODPREDSEDNIK SAŠO PEČE:</speaker>

               <p>Hvala lepa. Nadaljujemo z razpravo. Besedo ima poslanec Aleš Gulič.</p>
            </sp>
            <sp who="SDZ4:GuličAleš">

               <speaker>ALEŠ GULIČ:</speaker>

               <p>Cenjene kolegice, cenjeni kolegi.</p>
               <p>Ob tej razpravi o regionalizaciji Slovenije bom jaz bolj na kratko, pravzaprav
               opozoril samo na tiste zadeve, ki pa vendarle niso povsem jasne v predlogih zakonov.
               Najprej moram reči, da je bila seveda, ta razprava, ki je potekala pred današnjo,
               dobra in učinkovita. Z gospodom ministrom, kakor tudi s tistim, ki je prinašal
               predloge v poslanske skupine, se je dalo normalno pogovarjati in tukaj moram reči, da
               je to tisto delo v parlamentu, ki se mi zdi, da je konstruktivno in ga velja
               pozdraviti, predvsem pa dati za vzgled kakšnemu drugemu ministru, ki nikoli nima časa
               za sodelovanje s parlamentom, ima pa veliko časa za kritiziranje parlamenta in za
               ukazovanje parlamentu. Ampak, kakorkoli že, tudi tukaj vse zadeve niso povsem
               čiste.</p>
               <p>Mi danes govorimo o treh zakonih, o Zakonu o pokrajinah, o volitvah v pokrajine in pa
               financiranju pokrajin, vendar je tudi to vezano na zakon, ki govori o številu in pa
               sedežih, vsaj tako se je pokazalo v razpravi, in spet je se izkazala kar velika
               nevarnost, da se bo tudi to kasneje prevesilo predvsem v to na pol zgodovinsko, zelo
               lokalpatriotično razmišljanje o pokrajinah, čeprav kar naprej slišimo poudarke, da
               gre za razvojne pokrajine. Razvojne pokrajine pomenijo pa tudi to, da smo zelo vpeti
               v Evropo in prav gotovo je naša želja, želja Slovenije, da bi imeli čim močnejše
               pokrajine, ne pa čim šibkejše. Sploh to velja za tista območja, ki so na mejah
               kakšnih večjih, močnejših pokrajin v sosednjih državah, pa lahko tukaj govorimo vsaj
               o Avstriji, Italiji in pa Hrvaški. Ne samo, da imamo tam močne pokrajine blizu meja,
               ampak imamo tudi zelo močna mesta, zelo močna finančna, bančna, urbana, industrijska,
               kakorkoli hočete, središča. Trst recimo, ki prav gotovo ima veliko sredobežno moč,
               Graz, da ne govorimo o Zagrebu, ki je še glavno mesto. Tako, da je to drobljenje
               Slovenije na pokrajine nevarno iz tega vidika, se pravi, ne živimo samo znotraj svoje
               države, ampak sodelujemo tudi navzven. Pa še iz enega drugega. Namreč, že zdaj, ko
               pravzaprav niti pokrajin ni niti se še ne ve koliko jih bo, vsaj tako v narekovajih,
               se že javljajo skrbi prebivalcev, Slovenk in Slovencev, državljanov Slovenije o tem
               kaj bodo prinesla pa ta mala središča, te mali centralizmi, ki znajo biti včasih
               hujši od velikega centralizma. Celo tako daleč gre v nekaterih delih Slovenije, da se
               že nekateri kar vidijo za glavarje pokrajin, ki jih še ni. To najbrž, gospod
               minister, sam dobro ve, saj tudi veliko hodi po terenu. To so zadeve na katere je
               treba opozoriti in premisliti kako jih že z zakonom samim omejiti in pa narediti
               vendarle tisto kar si želimo, se pravi neko učinkovito vmesno raven med državo in pa
               občinami. Še ena nevarnost je, ki se mi zdi, da je najbolj izrazita v Predlogu zakona
               o financiranju pokrajin, to je pa, na nek način, vgrajevanje neambicioznosti v
               pokrajine. Se pravi, da bi pokrajine glede na vse te izravnave, glede na različna
               pretakanja finančnih sredstev, imele pravzaprav lahko tudi ambicijo biti
               neambiciozne, se pravi ostati revne, nerazvite, uboge, zato da bodo na lahek način
               ali pa na lažji način prihajala do sredstev. To se je pokazalo tudi pri občinah, ne
               bom rekel, da pri vseh, ampak ponekod je ta ambicija tista, ki potem zamegli vse
               druge. Govorimo pa o razvoju, govorimo o progresu. Zakon na ta način, ko vendarle
               novelira te zadeve, pa lahko pospešuje tudi regresijo. Toliko bi imel jaz.</p>
               <p>Sedaj pa, gospod minister, upam, da boste to zadevo pripeljali do konca, če pa bi
               vendarle zaslutili, da se zadeve ne razvijajo v tisti smeri v katero si želite; jaz
               imam včasih občutek, da tudi sami ne verjamete več v to, da se bo zadeva izšla tako
               kot je treba; potem je bolje, da ostane tako kot je. Kajti vse druge zakone, ki so
               vezani na to kako se upravlja državo, bo treba, ne samo v tem mandatu, ampak tudi v
               naslednjem, spreminjati. To je pa spet še ena nevarnost, ki govori v prid tistih, ki
               govorijo o tem, da je treba število pokrajin v Sloveniji imeti čim nižje, čim manjše
               in potem bodo tudi bolj učinkovite. Hvala lepa.</p>
            </sp>
            <sp who="SDZ4:PečeSašo">

               <speaker>PODPREDSEDNIK SAŠO PEČE:</speaker>

               <p>Hvala lepa tudi vam. K besedi pa vabim poslanko Marjetko Uhan. Izvolite.</p>
            </sp>
            <sp who="SDZ4:UhanMarjetka">

               <speaker>MARJETKA UHAN:</speaker>

               <p>Hvala lepa. Spoštovani minister s sodelavci.</p>
               <p>Verjetno vam je že to mučno, pa tudi moj govor ne bo kaj drugačen. Vseeno, če sem že
               cel dan druge poslušala, pa si dovolim še jaz govoriti.</p>
               <p>Verjamem, da imate dobre namene s to pokrajinsko zakonodajo. Tudi Nova Slovenija
               verjame v to, zato je tudi podprla spremembo ustave. In v to tudi ljudje verjamejo,
               ker jim na terenu govorimo v tem smislu, da bo, tako kot so že nekateri zagovorniki
               danes govorili, da bo to enakomernejši, hitrejši razvoj, da bo uprava bolj prijazna,
               dostopna, racionalna, pri tem pa še verjeti, da ne bo dosti stala, in da bo vse na
               istem mestu. To je ljudem kar všeč, ampak se pa ustavi tam, ko nas začno spraševati
               konkretno o nalogah, kako bo to izgledalo. Tam pa ni tako jasno in mislim, da se
               ministrstva ne odzivajo ali pa ne jemljejo vaše reforme tako resno, ker se mi zdi, da
               je še kar veliko za postoriti tako na ministrstvu kot na zakonodajnem področju, da bi
               te pokrajine naslednje leto stekle. In ker tako dobro govorimo o pokrajinah, verjetno
               je tudi zaradi tega na terenu tako velik interes po pokrajinah, ker mislijo, da bo
               vsaka pokrajina, tudi majhna, lahko funkcionirala. In kot sem že rekla, prvo po čemer
               nas sprašujejo so naloge, drugo, zakaj so v določeni pokrajini in tretja je ta
               bojazen, centralizacija pokrajin. Tudi sama se sprašujem oziroma ste mi tudi v Novem
               mestu, ko je bila Vlada na Dolenjskem dejali, ko sem vprašala, kako se bo to lahko
               preprečilo, da se recimo eno Celje res ne bo še bolj hitro razvijalo, kot ena
               kozjanska občina ali pa en Kostel v primerjavi z novomeško. In ste dejali, da bo
               treba to v zakonsko regulativo dati. Res me zanima, kakšna bo ta regulativa. Ne
               želim, da se ti centri ne bi razvijali, želim pa vedeti, kako se bodo pa tiste, ki so
               že sedaj slabo razvite, razvijale hitrejše.</p>
               <p>Potem sprašujem nekaj, kako, kje bodo recimo urejale, recimo iz Loškega potoka iz
               Kostela, če so zdaj na primer v Ribnici ali Kočevju, bodo zdaj v Novem mestu. Že cel
               dan to govorite, da bodo ravno tam, kjer so bile do sedaj, pa vseeno recimo, ko sem
               pregledala, kaj na področju kmetijstva preide na pokrajine, tam piše recimo status,
               pa vinu ste se odrekli, recimo, na državni upravi, pa papirjem za dopolnilno
               dejavnost, da bodo to urejali na pokrajini. Bo zdaj to na pokrajini ali recimo na
               Upravni enoti v Trebnjem, ali bodo morali zdaj v Novo mesto hoditi? Če bo to v
               Trebnjem, ne vem, kaj bodo potem delali na pokrajini. Te odgovore bi rada
               slišala.</p>
               <p>Še eno vprašanje imam. Ko so me spraševali, zakaj ste recimo Loški potok, Ribnico
               priključili Dolenjski, ker pravijo, da niso bili nikoli teritorialno povezani z
               Dolenjsko, samo zaradi imena. Imam občutek, da bi bili rajši pod Ljubljansko oziroma
               pod Notranjsko, če so bili tukaj strokovni razlogi, ker Dolenjska je sorazmerno
               velika pokrajina, sicer se mi ne pritožujemo, ampak oni dvomijo v našo
               decentralizacijo. Hvala lepa.</p>
            </sp>
            <sp who="SDZ4:PečeSašo">

               <speaker>PODPREDSEDNIK SAŠO PEČE:</speaker>

               <p>Hvala lepa tudi vam. Naslednji ima besedo poslanec Mihael Prevc. Izvolite.</p>
            </sp>
            <sp who="SDZ4:PrevcMihael">

               <speaker>MIHAEL PREVC:</speaker>

               <p>Hvala lepa za besedo, gospod podpredsednik. Spoštovani minister s sodelavci.
               Spoštovane kolegice in kolegi!</p>
               <p>Res, da nisem cel dan prisoten pri tej razpravi, vendar sem že v tem kratkem času
               marsikaj izluščil iz te razprave in seveda upam, da se s to mojo razpravo ne bom
               podvajal. Nekaj ugotovitev pa je, da pravzaprav nisem pričakoval, da bo v tej
               razpravi danes izpostavljeno toliko skepticizma do pokrajin in pa nenazadnje nisem
               pričakoval, da se bomo toliko pogovarjali o smiselnosti pokrajin. Jaz sem mislim, da
               smo pač to zadevo razčistili. Jaz sem bil prepričan, da takrat, ko smo se lotili
               spremembe ustave, da smo pravzaprav vsi, tako koalicijski kot opozicijski poslanci, s
               tem nekje jasno nakazali, da v smiselnosti ustanovitve pokrajin vendarle vidimo neko
               prednost in da se bomo danes bistveno bolj posvetili vsebini teh treh zakonov, ki jih
               imamo na mizi.</p>
               <p>Sam verjamem v projekt pokrajin. Verjamem predvsem zaradi tega, ker so občine, ki so
               bile ustanovljene v letu 1994, to se pravi, tista množica občin, ker so vendarle
               prinesle zelo pomembne rezultate. Prej je bilo slišano, kolega Bajc je rekel, tudi
               takrat je bilo mnogo skepticizma pri ustanavljanju občin, ali bodo občine prinesle
               tisto kar pravzaprav pričakujemo od njih, kar občani pričakujejo. Danes lahko
               zatrdim, mislim, da ni nikogar, ki bi trdil drugače. Veste, verjetno je takrat
               pravzaprav ta odločitev pomenila tudi, bom rekel, neko vrsto tveganja. Verjetno je
               bilo tudi veliko nasprotovanja. Podobno je z ustanavljanjem pokrajin. Če bi danes
               vprašali ljudi v Sloveniji, kaj si mislijo o pokrajinah, pravzaprav kaj dosti
               informacij o tem še nimajo, vendar takole bi rekli: Če bodo pokrajine prinesle takšne
               učinke kot so jih prinesle občine, potem smo za. Potem smo za, da do ustanovitve teh
               pokrajin tudi pride.</p>
               <p>Jaz sem bil danes prisoten na Gorenjskem, in sicer na zelo zahtevnem sestanku
               gorenjskih županov, kjer pravzaprav še vedno iščemo lokacijo, neko skupno gorenjsko
               lokacijo za odlaganje odpadkov. Tudi danes do neke skupne rešitve še nismo prišli.
               Verjetno nas je bilo kar nekaj takšnih na Gorenjskem, ki smo rekli, glede na to, da
               se določene naloge iz okoljskega ministrstva prenašajo tudi na pokrajine je tudi s
               tega vidika ustanovitev pokrajine pravzaprav zelo nujna.</p>
               <p>Sam sem še posebej vesel, ker se iz pristojnosti države na pokrajine prenašajo,
               recimo, tudi določene pristojnosti Ministrstva za promet in prepričan sem, da bomo na
               ta način tudi lažje urejali državno cestno infrastrukturo, kajti marsikdaj opažamo,
               da so lokalne ceste, občinske ceste, za katere skrbijo občine, bolje urejene in niso
               pozabljene tiste zadnje, tako kot so pa tiste najbolj oddaljene države ceste, ki so
               pač od centra preveč oddaljene. Še posebej sem vesel, da bo, in seveda si bom tudi
               prizadeval v nadaljevanju, da tudi pristojnosti, ko govorimo o Ministrstvu za okolje
               in prostor tudi pristojnosti kar se tiče urejanja hudournikov, pridejo na pokrajine.
               Tudi ta naloga se mi zdi zelo pomembna, kajti prepričan sem, da, če bi bilo to že
               sedaj v pristojnosti občin, bi ta področja, v tistih najbolj oddaljenih občinah, v
               tistih občinah, ki imajo veliko problematiko z reševanjem urejanja hudournikov,
               poplavne varnosti, da bi ta področja lažje reševali.</p>
               <p>Seveda, govorite o tem, dobro, ustanavljanja pokrajin je smiselno, če bo minister
               zagotovil, da to zdaj ne pomeni nekega bistvenega povišanja stroškov. To je verjetno
               težko v tem trenutku reči, ampak če bodo pa vendarle nove pokrajine prinesle neko
               večjo kvaliteto bivanja, kvaliteto življenja v regijah, potem pa, nenazadnje,
               kvaliteta lahko tudi nekaj stane.</p>
               <p>Moti me tudi to, da se v tej dvorani zelo pogosto sliši prejšnja vlada, prejšnja
               oblast ni imela posluha, da bi to speljala. Dobro. Jaz sam se ne bi spuščal in se
               nočem spuščati v takšne polemike, mi smo v tem trenutku tu poslanci, na nas je, da,
               nenazadnje, to pokrajinsko zakonodajo speljemo in ne, da valimo zdaj krivdo nazaj.
               Tako da, jaz resnično pričakujem od vseh poslancev, nenazadnje tudi tistih, ki ste že
               danes nekje nakazali, da ta zadeva ni prava, da ne gre v pravo smer, da bomo v
               nadaljevanju, kajti pravo delo nas pravzaprav še čaka, čaka nas delo, ko se bomo
               dejansko poglobili v samo vsebino te zakonodaje v nadaljnji razpravi in poglejte,
               zato dajmo vendarle danes čim bolj soglasno reči, da so ti okviri, ki so danes dani s
               temi tremi zakoni, pravi, da so ti zakoni pravi za nadaljnjo obravnavo in da jih je
               smiselno sprejeti. Podobno se mi zdi, če kupiš srečko, imaš možnost zadeti tudi na
               loteriji, drugače ne. Jaz sem prepričan, da je v tem zakonu, da so še rezerve, da
               bomo z amandmaji imeli možnost mnogo dilem, ki so bile danes izpostavljene, rešiti.
               Tako da, sam osebno, še enkrat poudarjam tisto, kar sem že rekel, vidim veliko
               smiselnost pokrajin, nenazadnje verjamem v ta projekt, ki ga začenjamo danes, in
               podprimo ga! Sam osebno ga bom podprl za nadaljnjo obravnavo. Hvala lepa.</p>
            </sp>
            <sp who="SDZ4:PečeSašo">

               <speaker>PODPREDSEDNIK SAŠO PEČE:</speaker>

               <p>Hvala lepa tudi vam. Besedo ima poslanec Aurelio Juri. Izvolite.</p>
            </sp>
            <sp who="SDZ4:JuriAurelio">

               <speaker>AURELIO JURI:</speaker>

               <p>Hvala, podpredsednik.</p>
               <p>Da bi skrajšal čas, bi se lahko odpovedal razpravi, ampak želim nekaj povedati. In
               zato, da ne bi koristili celotnega časa, ki nam je še na voljo, sem si nekaj
               napisal.</p>
               <p>Glejte, potem ko smo v prvi obravnavi leta 1999 sprejeli, tisti, ki so bili v tej
               dvorani, se bodo tega spomnili, predlog zakona o Koroški pokrajini, in to na takrat
               obstoječi krovni zakonodaji, točneje, 138. in 143. člena Ustave ter Zakona o lokalni
               samoupravi, v vrsti členov, sem tudi sam razmišljal, da bi nadaljevali s tovrstnimi
               pobudami, ki so končno premikale stvari v smer uveljavljanja regionalizma. Pa naj tu
               takoj spomnim, da smo bili Socialni demokrati, s kolegom dr. Ribičičem na čelu,
               vselej privrženi temu projektu in njegov odločen zagovornik, pa ni bilo posluha s
               strani strank, ki danes tvorijo koalicijo, in zavoljo tega ni bilo mogoče zakorakati
               konsistentno in celovito na to pot, ker je sprememba ustave, kot vemo, terjala, tako
               kot tudi danes, dvotretjinsko podporo. Pozdravljam še enkrat, da ste, podpornice in
               podporniki Vlade, sedanje vlade, končno spoznali, da smo imeli prav in kot vodilni v
               tem mandatu tudi projekt osvojili. A ne hvalite se preveč, kot sem uvodoma slišal, da
               prejšnjim vladam ni uspevalo to, kar je uspelo vam. Žal, pri tem nam niste pomagali,
               danes je pa naša pomoč v vlogi opozicijskih strank samoumevna zato, da ta projekt
               zaživi.</p>
               <p>No, če se vrnem k svojim idejam proti koncu mandata 1996-2000, kako premakniti stvari
               z mrtve točke, in če se vrnem h koraku, ki smo ga takrat bili storili s Koroško, sem
               tudi sam pripravil nek predlog zakona o Istrski pokrajini, in to ne kar tako, na
               pamet, ampak na osnovi bogatih izkušenj, ki smo jih imeli na obali, od Pirana preko
               Izole do Kopra, še iz časov komunalne ureditve in povezave treh občin v edino takrat
               obstoječo in delujočo regionalno skupnost v Sloveniji, poleg skupnosti ljubljanskih
               občin. Predloga zakona nisem vložil takrat, da ne bi prehiteval stvari ter tako morda
               oteževal prizadevanja po skupnemu enotnemu uvajanju pokrajin, sem pa upal, da bomo
               tem prizadevanjem, ki so terjala najprej spremembo ustave, zagotovili uspeh. No,
               minilo bi še šest, sedem let, da bi se potrebna večina v parlamentu oblikovala. Sedaj
               jo končno imamo. A vprašamo se, do kje. Do katere faze postopkov za ustanovitev in
               začetek delovanja pokrajin. Dileme ali bodo te skupnosti upravičile svoj namen, ali
               res ne bodo povečevale javne porabe, ali bodo dovolj velike, pristojnostno in
               materialno močne, da bodo parirale centralizmu. Ali bodo omogočile smiselne
               teritorialne povezave ali bodo evropsko primerljive, kje bodo sedeži? Ali ne bodo
               jemale moči občinam in slabo nadomestile državo v tistih nalogah, ki bodo nanje
               prenesene? Vse te dileme se kar množijo v javnosti. Da bi jim v tej občutljivi fazi
               sprejemanja dela potrebnih zakonov bili kos, bi se morali opremiti z jasnimi in
               prepričljivimi odgovori, ki bi izhajali bodisi iz izkušenj, ki jih žal res
               primanjkuje v Sloveniji, razen na obali in v Ljubljani, bodisi iz simulacij, ki bi
               jih morali opraviti. Ko sem se takrat pustil prepričati, da ne bi bilo dobro uvajati
               pokrajine postopoma, eno tukaj drugo tam, odvisno od konsenza med državo in lokalnim
               okoljem, sem predlagal, da bi nekaj pilotskih tovrstnih skupnosti vendarle
               ustanovili, s posebnim statusom in z omejenim mandatom, da bi poiskusili in preverili
               njihovo delovanje, njihov strošek, njihov smisel, predvsem v zadovoljevanju razvojnih
               potreb določenega območja, ter nenazadnje preverili zadovoljstvo ljudi z njim. Znova
               ni bilo posluha, češ da ni bilo ustavnega temelja. No, in danes smo nekako pred
               bazenom, ki je dokaj prazen in bo kakršnekoli rešitve bomo sprejeli, ostal tak, da bo
               še vedno tvegano vanj skakati. Sam si bom privoščil to, da bom najprej namakal nogo,
               preveri koliko je temperatura in predvsem globina vode. Sicer mora biti po mojem
               zakonodaja, ki bo določala organizacijo in pristojnosti pokrajine, oblikovano tako,
               da bodo izvirne in prenesene pristojnosti smiselne, ne le s splošnimi, ampak tudi s
               specifičnimi potrebami posameznega okolja.</p>
               <p>Kolegica Pečanova je omenila za južno Primorsko, recimo, skrb za priobalno morje in
               za italijansko narodno skupnost, ki sta značilnosti izključno tega prostora. Dodam
               lahko še čezmejno regionalno sodelovanje s Hrvaško in Italijo, ki se odvija samo v
               tem prostoru, samo obala oziroma slovenska Istra meji z obema državama.</p>
               <p>In, čeprav se danes ne igramo s teritorializacijo pokrajin, vemo, da je bilo to že
               precej prediskutirano, za predlog Vlade v 14. Glede rešitve, ki je bila predlagana na
               mojem koncu za južno Primorsko, gospod minister in predstavnik Vlade prisluhnite, vas
               pozivam k temu, posvetovalnemu referendumu, ki bo v Ilirski Bistrici in tudi pozivom
               k preimenovanju Goriške v severno Primorsko. Sam eni sami primorski pokrajini, ker se
               tudi predlagajo novi, na našem koncu, nisem najbolj naklonjen, da bi bil za bazen, po
               mojem še globlji in še manj vode, pa nenazadnje tudi strokovna rešitev z 8 namesto
               14, v kolikor bi šli po tej poti, predvideva na Primorskem dve pokrajini. Toliko
               preventivno o tem, še preden se z rešitvami, ki jih v Vladi pripravljate za naslednjo
               fazo podate v Državni zbor.</p>
               <p>In na koncu pri nadaljnji obdelavi teh zakonov, ki jih imamo danes na mizi, zlasti
               pri zapisovanju tako imenovane dvoživkosti oziroma prenašanju dela nalog upravnih
               enot, svetujem Vladi, da vzame v roke statut skupnosti obalnih občin, ki je zamrla,
               kot vemo, s komunalnim sistemom 1994 leta, ki pa bi bila lahko še danes za
               marsikatero drugo okolje dobro vodilo regionalnega povezovanja in njegove
               smiselnosti. Hvala.</p>
            </sp>
            <sp who="SDZ4:PečeSašo">

               <speaker>PODPREDSEDNIK SAŠO PEČE:</speaker>

               <p>Hvala tudi vam. Naslednji pa ima besedo poslanec Tomaž Štebe. Izvolite.</p>
            </sp>
            <sp who="SDZ4:ŠtebeTomaž">

               <speaker>MAG. TOMAŽ ŠTEBE:</speaker>

               <p>Hvala lepa za besedo, gospod podpredsednik. Spoštovani gospod minister, kolegice in
               kolegi!</p>
               <p>Žal nisem uspel spremljati celotne razprave danes, pa bom skrajšal tisto, kar sem
               pravzaprav želel povedati, da se ne bi slučajno ponavljal, pa tudi da ne bi rabil
               preveč časa, da čim prej pridemo do konca te splošne razprave o treh pokrajinskih
               zakonih, pravzaprav o celotnem paketu pokrajinske zakonodaje. Jaz bi morda začel s
               tem, da <q>"cagav fant še ni nikoli pri punci spal"</q> in če si enkrat tej punci rekel,
               nekaj in naredil prvi korak, naredi še drugi korak, sprejeli ste/smo spremembo
               Ustave, ki je pravzaprav bila spremenjena na osnovi dogovora, ki je danes pravzaprav
               politična realnost. O tej pokrajinski zakonodaji, politična realnost o tem koliko
               pokrajin naj bi največ bilo in osnovnih postulatih delovanja pokrajin. Jaz smatram
               pokrajinsko zakonodajo za dejansko najpomembnejši notranjepolitični, lokalno
               regionalni akt, ki ga sprejema ta Državni zbor. Pravzaprav zaključujemo desetletno in
               pol obdobje, ko po uvedbi avtonomnih, samoupravnih lokalnih skupnosti v letu 1994, ni
               več tistega dela državne uprave, pot ingerenco lokalnega nivoja, kot je bil v
               nekdanjih občinah, ki jim rečemo komunalne občine. Prišlo je do absurdne situacije,
               ko v letu 1994 ni uspelo formirati upravnih okrajev in so na nek način vse državne
               funkcije, državna administracija obvisela na tem lokalnem nivoju, na upravnih enotah
               tako, da jih je povezovalo samo to, da imajo skupnega načelnika in da imajo nekje
               skupne prostore pa morda tudi kopirni stroj in tajnico. Mislim, da izkušnja iz leta
               1994, tako glede ustanavljanja novih občin, predvsem pa glede fiaska, ki je takrat
               bil zaradi neustanovitve teh upravnih okrajev, beri danes pokrajin, da se to ne sme
               ponoviti. Zadeva se je takrat, po mojem pomnjenju, zbanalizirala na tem kar se danes
               tudi poskuša aktualizirati, predvsem na območjih pokrajin in še bolj na sedežih
               pokrajin. Dodatno k temu pa seveda tudi strah tistih, ki ne sprejemajo nikakršnih
               sprememb, pa če gremo do tiste najbolj oprijemljive, da je treba zamenjati sedež
               svojega delovnega mesta ali celo da nekatera dela ne bodo več potrebna. Jaz mislim,
               da glede na to, da smo te korake storili imamo tudi takšne izkušnje, da je pravzaprav
               odločujoči čas za to, da ne <q>"cincamo"</q>, da smo državotvorni in odločni in da pač
               sprejmemo pokrajinske zakone, pri vsakem takem velikem projektu je težko vnaprej
               predvideti vse posledice. Mislim pa, da je bila priprava in razprava v vseh teh
               letih, pa tudi sedaj do spremembe ustave in po spremembi ustave, res temeljita in da
               je pravzaprav zdaj v samem postopku v Državnem zboru, tisto, kar pa je še v javni
               obravnavi na nivoju občin in seveda tudi med državljani, da moramo to delo opraviti
               čim prej in tukaj ne <q>"cincati"</q> in imeti preveč dilem in vprašanj.</p>
               <p>In da se ne bo zopet zminimaliziralo samo na območje pokrajin na sedežu pokrajin. Jaz
               mislim, da se prepogosto tudi s strani tistih, ki so pristali in glasovali za
               spremembo Ustave, sedaj pojavljalo dileme, da se poskuša opozicijsko, preveč
               opozicijsko in morda celo predvolilno kalkulirati in vnašati dodatno zmedo. Jaz
               mislim, da bi vsaj parlamentarci morali biti sedaj v tem smislu enotni in speljati ta
               projekt, ki je naš skupni projekt. Tako da, jaz ne bom problematiziral tega za kaj se
               jaz zavzemam in kaj bi bilo bolje po mnenju enega od posameznikov. Mislim, da moramo
               vsi skupaj res državotvorno in odločno delovati naprej in ne popustiti pred raznimi
               dvomljivci, bojezljivci in tistimi, ki v osnovni ne sprejemajo nobenih sprememb in
               vsako spremembo, izboljšavo izkoriščajo za svoje kalkulacije.</p>
               <p>V vsakem primeru, v vsaki občini ali pa tudi državi imate tiste, ki želijo dohiteti
               bolj razvite in imate tiste, ki želijo napredovati, tako se bo dogajalo tudi v
               bodočih pokrajinah, prihodnjih pokrajinah in je na stvari potem delovanja teh
               pokrajin; verjetno bo to lažje na nivoju pokrajine kot države; da bodo manj razvite
               pokrajine bolj uspešno dohitevale razvite in da bodo razvite pokrajine tudi lahko
               hitreje napredovale - vlekle voz naprej, vsem. Podobno se bo moralo dogajati tudi
               znotraj novih pokrajin, kot vedno je to tudi znotraj občin. Jaz mislim, da se bo
               morala celotna administracija, ki se sedaj na nek način prenaša na nivo pokrajin,
               optimirati na bolje izvajanje storitev, kakovostnejše izvajanje storitev bližje
               uporabniku, pa ne morda samo fizično, ampak tudi z uporabo novih tehnologij, za
               enostavnejše postopke in mislim, da tudi z manj uradniki. Uradniki bodo morali<gap n="..."/>
               enostavno, tisti, ki opravljajo enostavna opravila bodo prešli na druga in se bodo
               morali izobraziti za bolj zahtevna opravila, ta zahtevnejša opravila pa bodo morala
               postati bolj kakovostna. Jaz mislim, da se bo morala na nek način optimizirati vsa ta
               infrastruktura te administracije v povezavi tudi z optimiranjem te infrastrukture na
               nivoju države.</p>
               <p>In končni rezultat delovanja teh pokrajin bi moral biti, da se poenotijo vse te
               različne institucije v Sloveniji, da se bodo prilagodile območjem pokrajin. Tudi
               vojaške izpostave, tudi policijske izpostave, pa vse tiste, ki jih bolj poznamo in
               imajo danes vsaka svojo administrativno razdelitev v tej državi, kar je popolnoma
               nelogično in že zaradi tega enostavnega razloga rabimo nek temelj na katerega se bodo
               potem vsi, na nek način, prilagodili, seveda s svojimi ocenami in tudi odločanjem
               kako do tega priti.</p>
               <p>Jaz bi se, če dovolite, potem morda pa vseeno podrobneje spustil na dva zakona, ki
               sta sedaj v obravnavi, o volitvah in o financiranju. Morda najprej o financiranju,
               kjer je dobrodošel, da sta dva temeljna vira za nove pokrajine, en vir izhaja iz
               delovanja gospodarskih subjektov, drugi vir pa iz deleža javnih prihodkov in drugih
               dajatev, ki jih pobira država in jih sedaj odstopa pokrajinam: 20% dohodnine, 20%
               trošarin od alkohola in potem še nekih malenkostih trošarin od tobačnih izdelkov in
               energentov. Jaz bi predvsem rad kakšno pojasnilo glede prihodkov od davka pravnih
               oseb, kjer je v tej drugi alineji na nek način, tako kot jaz to razumem, zadeva
               razporejena tako, da bo več pobrano od pravnih subjektov v manj razvitih pokrajinah,
               če jaz to določilo v drugi alineji pravilno razumem, kjer se maksimira in minimizira
               znesek, procent pobranih davkov od dohodka pravnih oseb glede na povprečja v
               Sloveniji. Mislim, da glede na to, da bodo pokrajine dobile nove davčne vire iz <gap n="..."/>
               države, in da pokrajine nikakor brez soglasja občin ne bodo financirane iz tistih
               virov, ki jih sedaj pridobivajo občine, občinam ostanejo enaka finančna sredstva, in
               da pokrajine sedaj kot organizacijske enote lažje zaradi svoje velikosti kandidirajo
               za sredstva in tudi zbirajo sredstva za večje projekte, da je to samo pozitivno.</p>
               <p>Glede volitev v pokrajine pa bi jaz na nek način, moram reči, kar problematiziral to
               nesorazmerje med velikostmi pokrajin in osnovnim postulatom v zakonu o volitvah, kjer
               naj bi bilo na volilno enoto enako število prebivalcev v pokrajini. Glede na to, da
               so pokrajine izjemno različne po velikosti oziroma po številu prebivalcev, bo število
               prebivalcev na volilno enoto zelo različno. In ta faktor različnosti bo kar 1:10,
               lahko sklepate iz tega, da je najmanjša pokrajina v predlogu Vlade več kot desetkrat
               manjša od največje pokrajine. Tukaj bi morali upoštevati ta princip, da bi se nekako
               približali, ne čisto linearno, ampak na nek sorazmerno linearni način, ne s faktorjem
               razlike 10, da vsaka volilna enota približno tudi v največji pokrajini, Ljubljana,
               ima tisto število prebivalcev, da je omogočeno tudi, recimo, na področju petih
               manjših občin, da bo v tej volilni enoti izvoljen vsaj eden član pokrajinskega sveta
               v taki pokrajini. S tem bi tudi zmanjšali na nek način odpore in pravzaprav
               neenakomerno zastopanost vseh delov pokrajine pri takih pokrajinah, kjer je ena
               občina, Mestna občina Ljubljana, v primeru pokrajine Ljubljana, slabi dve tretjini
               celotne pokrajine. 350.000 ali 300.000 prebivalcev, ne vem točno, v primerjavi s
               celoto 500.000 prebivalcev. Tukaj je tudi število svetnikov v pokrajini v popolnem
               nesorazmerju. Ko imate že pri razliki med Savinjsko in Osrednjo slovensko pokrajino,
               ljubljanska pokrajina ji jaz rečem, praktično razlike za 12 članov občinskega sveta,
               velikost med pokrajinama je pa s faktorjem dva in pol. Ta nesorazmerja so tako
               očitna, da mislim, da tukaj mora priti do nekih korekcij.</p>
               <p>Drugo kar pa je, da v taki nesorazmerni pokrajini ali pa celo morda v zelo razvojno
               perspektivni pokrajini, ki je najbolj razvita in največja v Sloveniji, bi moral biti
               potem v takem pokrajinskem svetu za pomembne odločitve uveden nek mehanizem, ki ga
               pozna Evropa, da ne odloča samo absolutno število glasov v takem pokrajinskem svetu,
               ampak da se upošteva tudi nek drug kriterij, recimo, število glasov svetnikov iz
               občin. Tukaj je glede na princip to težko doseči, ampak mislim, da je treba poskušati
               slediti ne analogno Evropi, ki ima kriterij večine in kriterij števila držav, števila
               prebivalcev, tistih, ki glasujejo, države in števila držav. Ne vem, 65, 55%, pač,
               neka dvojna večina. In ta mehanizem bi moral biti uporabljen pri pomembnih
               odločitvah, recimo, proračun pokrajine, načrt razvojnih programov, se pravi, večji
               projekti, razvojni projekti in podobne pomembne odločitve na pokrajinskem nivoju.</p>
               <p>Zdaj pa morda še, čeprav to ne sodi ravno v današnjo razpravo, ampak mi dovolite samo
               na kratko, zdaj, ker je aktualno odločanje občinskih svetov o nekaterih območjih
               pokrajin. Mislim, da na nek način so te odločitve sprejemane brez tehtnih primerjav,
               scenarijev, takega ali drugačnega povezovanja v pokrajine. Na našem območju, kjer so
               v igri tri možnosti, ostati in iskati izzive in priložnosti v veliki pokrajini,
               osrednjeslovenski, ljubljanski pokrajini, ki je najbolj razvita, celo z največ znanja
               oziroma ljudi, z razvojnim in pomembnim odločujočim znanjem, ali v taki pokrajini
               morda s takimi prilagoditvami iskati priložnost in pravzaprav imeti pomembno
               priložnost, kjer bi morala neka mestna občine, sedanja mestna občina Ljubljana,
               iskati svoje izzive in svojo prihodnost v somestju in obratno, ampak da je kljub
               vsemu tukaj nek mehanizem kot varovalka za to uspešno sobivanje, je tukaj druga
               možnost, da bi celotno osrednje območje oziroma celotno območje porečja Save, razen
               Ljubljane in dela nekdanjih ljubljanskih občin do Posavja, bila tako podaljšana
               gorenjska pokrajina, ki bi jo lahko imenovali tudi kako drugače. In ta pokrajina bi
               bila potem tudi največja, druga največja slovenska pokrajina. S tem bi tudi zmanjšali
               število pokrajin in bi tudi ta možnost bila ena tistih, o katerih bi se tehtno
               razmišljalo. In seveda potem tisto, kar je pravzaprav v slovenskem karakterju, vsak
               bi si želel imeti svoj vrtiček, ambicija, realna ambicija občin severno od Ljubljane,
               v povezavi z občinami vzhodneje in morda z nekaterimi občinami v Zasavju, formirati
               resno pokrajino s 100 do 150.000 prebivalci, ki bi imeli potem tudi z razvojnega
               zaostanka možnosti za črpanje več sredstev iz kohezijskih in drugih skladov, kjer so
               pač kriteriji nivo razvitosti. Vse te opcije bi na nek način morale biti jasneje
               proučene s strani tistih, ki imajo te ambicije, imamo te ambicije, mislim pa, da bi
               morala pri tem država, Vlada, predvsem pa ministrstvo na nek način partnersko
               sodelovati, ne pa samo čakati na nek usklajen predlog. To je težko v teh okoljih
               razen, če je res profesionalno in res ambiciozno in se v redu pripravlja, da bi na
               nek način z nekim sodelovanjem, ne pa samo čakanjem prišlo morda do izboljšav ali do
               res smiselnih odločitev, ne pa do odločitev, ki so na nek način take, da pravzaprav
               večina akterjev si ne upa reči ali povedati direktno svojega mnenja in potegne z
               večino in se skrije za odločitvijo, ki je všečna in je ne problematizira. Mislim, da
               tukaj bi morali biti toliko realni, da bi tem okoljem pomagali in da bi se ti akterji
               med sabo tudi resno pogovarjali, ne pa samo odločali o nečem, kar je bilo na nekem
               ožjem krogu odločeno. V tem smislu mislim, da bi morali delovati.</p>
               <p>Na koncu pa morda, jaz mislim, da te naše pokrajine so za Slovenijo izziv,
               priložnosti in pravzaprav dolgoletna želja. Slovenija bo dobila take pokrajine, kot
               so, žal so to več kot zgodovinske pokrajine, ampak če je to politična realnost, je to
               realnost in nima zdaj smisla cincati. Odločen fant je samo tisti, ki tega ne dela in
               izpelje zadevo do konca, drugače ne bo spal pri punci. Hvala lepa.</p>
            </sp>
            <sp who="SDZ4:CukjatiFrance">

               <speaker>PREDSEDNIK FRANCE CUKJATI:</speaker>

               <p>Hvala. Besedo ima gospa Jerajeva.</p>
            </sp>
            <sp who="SDZ4:JerajAlenka">

               <speaker>ALENKA JERAJ:</speaker>

               <p>Hvala za besedo. Lep pozdrav vsem, ministru, kolegicam in kolegom.</p>
               <p>Z uvedbo pokrajin bomo dokončali še eno nedokončano zgodbo, verjetno v preteklosti ni
               bilo, morda ni bil pravi čas, morda ni bilo prave volje, morda se stvari niste lotili
               na pravem koncu. Izmislili smo se regionalne razvojne agencije, ki naj bi nekatere
               funkcije pokrajin oziroma nekatere naloge, ki jih sedaj dajemo pokrajinam prevzele,
               ampak ves čas smo se soočali s tem, da nekaj manjka med občinami in državo. Ta Vlada
               in ta koalicija je kmalu po prevzemu odgovornosti za vodenje države bistveno povečala
               sredstva za občine, razlog je bil predvsem v tem, da so občine v bistvu veliko
               naredile na svojem območju, so veliko investirale, z manj denarja naredile bistveno
               več, kot se je prej v večjih občinah, čeprav so bile pri tem velikokrat male občine,
               dejansko ko so se razdružili od velike občine, v težkih položajih in so se ukvarjale
               z osnovnimi stvarmi, kot je vodovod, kanalizacija in podobno, pa so vse te stvari v
               relativno kratkem času, ki se jih prej desetletja ni dalo urediti, same uredile in s
               tem dokazale, da ne držijo čisto trditve, ki so se takrat pojavljale, da male občine
               ne bodo preživele, da ne bodo mogle opraviti tiste funkcije, ki jim jih dajemo, torej
               naloge, ki so jim bile z zakonom in kasneje še z drugimi zakoni praktično vsa leta
               dodatno dodeljene. Ampak izkazalo se je, da se v malih občinah bistveno več naredi,
               ker je boljši nadzor, stvari so bližje občanom in občankam, kot pa če se to dogaja v
               enem centru. In nekatere naloge in projekti so taki, ki presegajo meje občin, zato je
               smiselno, da jih rešujemo lažje in bolje v neki večji enoti, in to je pokrajina. Na
               primer izgradnja nekaterih cest, ki potekajo na ozemlju več občin. Do sedaj je bilo
               to precej odvisno od občine same, potem pa se je vse na izvedbeni ravni dogajalo v
               Ljubljani, torej projekti so se pripravljali, tudi odločitve, kaj in kdaj se bo
               naredilo, ko bodo za to pristojne pokrajine, se zagotovo ne bo dogajalo, da bi se
               5-kilometrska cesta uredila le v enem delu, torej v 1-kilometru. Ker dober gospodar
               bo vedno razmišljal drugače, torej projekt stane enkrat, če ga narediš za 1
               kilometer, ali pa za 5 kilometrov. In ko imaš enkrat na tistem območju stroje,
               urejene obvoze, delavce in tako naprej, je najbrž smiselno, da stvar narediš v
               celoti, ne pa po koščkih. Če bomo tak podoben sistem in jaz verjamem, da smo na pravi
               poti, da bomo takšen sistem naredili, bomo del pristojnosti, denarja in kadrov
               prenesli z ministrstev, z državnega nivoja, torej z Ljubljane na Dolenjsko, na
               Koroško, Notranjsko. Zato je pomembno, da dobro premislimo, katere naloge želimo
               prepustiti občinam oziroma katere naloge bi se na nivoju občin lahko bolje
               izvajale.</p>
               <p>Nekateri ste izpostavili, da bi se morali obenem, ko se ukvarjamo s prvimi tremi
               zakoni, ukvarjati tudi s številom občin in sedeži in območji občin. Morda ravno zato
               prejšnji poskusi niso uspeli, ker smo se že pri prvem, torej verjetno res morda
               najbolj pomembnemu zakonu za nekatere ustavili. Zato je po mojem mnenju bolje, da smo
               se zdaj stvari lotili drugače, torej da se najprej odločimo, katere naloge naj
               opravljajo pokrajine, kaj bomo pokrajinam naložili, in to takoj ali pa v tem uvodnem
               delu razčistimo. Ker če bi že vedeli - ali pa v tem času, ko se pogovarjamo - tudi o
               sedežih in območjih pokrajin, bi lahko kalkulirali, kje bo kakšno središče, kaj bi
               kam preselili, kaj se kje bolj splača in tako naprej. In bi potem na to zaokroževali
               meje pokrajin, kar je slabo. Jaz sem prepričana, da ravno zato niste prišli v
               prejšnjih obdobjih dlje od pogovora o tem, koliko pokrajin in kje jih bomo imeli. Ta
               nedokončana zgodba ne sme biti politična oziroma še ena kalkulacija, kdo lahko dobi
               več in kje. Če že v osnovi ne verjamemo, da pokrajine prinašajo novo kvaliteto, je to
               narobe in smo se stvari lotili ponovno pri napačnem koncu.</p>
               <p>Ta Vlada in ta koalicija ne kalkulirata, ampak verjameta, da pokrajine prinašajo novo
               kvaliteto, da bo ta nova ureditev prinesla razvoj, napredek, zmanjšala razvojne
               zaostanke in zato je tudi treba narediti. Zato se ne ukvarja najprej s tem, kje in
               koliko in kdo bo imel, ampak kaj s pokrajinami želimo in jim bomo to tudi s temi
               zakoni, ki jih obravnavamo, določili.</p>
               <p>Uvedba pokrajin, sem prepričana, da bo prinesla novo dinamiko in hitrejši razvoj,
               denar se bo podobno kot v občinah bolj racionalno porabljal, nadzor bo boljši, ker
               danes nisi mogel nekega uradnika na prometnem ministrstvu videti kar vsak dan,
               svojega bližnjega ali pa sokrajna boš pa lahko zelo hitro. To poznajo župani in
               tisti, ki so ali pa smo delali na občinah, ko te na vsakem rokavu nekdo <q>"cuka za
               rokav"</q> za vse, kar spada v pristojnost ali pa tudi ne občin. Boljše bo načrtovanje
               izvajanje skupnih projekt posamezne pokrajine. Prenašajo se tudi sredstva, kar je
               pomembno. In prepričana sem, da se bodo ta sredstva bolje porabila in bodo projekti
               hitreje zaključeni. Morda pri občinah nismo najbolj domislili, kako s kadri, in se
               nam je zgodilo, da smo zaposlovali veliko kadrov, medtem ko tiste občine, če govorim
               za naš primer Mestna občina Ljubljana oziroma Vič-Rudnik ni odpuščala ali pa
               prispevala katerega od njihovih delavcev v katero od novih občin, z redkimi izjemami,
               ampak v glavnem so vsi ostali v Mestni občini Ljubljana, male občine pa so
               zaposlovale na novo. Zato se mi zdi pomembno, da je v okviru ministrstva in tudi že v
               tej fazi strokovna komisija, ki bo pogledala, kateri kadri in kako bi jih lahko
               premestili tako, da bomo najbolj primerno razdelili naloge in uporabili tisto, kar že
               imamo, in da ne bo potrebnega dodatnega zaposlovanja. Sama sem prepričana, da si
               nihče od občine, kjer živim ali pa sosednjih, ne želi več v nekdanjo občino
               Ljubljana-Vič-Rudnik, ker se je preveč projektov in preveč stvari naredilo od takrat,
               ko smo samostojni. In kot sem rekla, mnoge so se ukvarjale z osnovnimi stvarmi, s
               katerimi se Ljubljana že davno ni več ukvarjala, pa so jih naredile in danes korakajo
               zelo hitro, da ne rečem, da so na kakšnih področjih morda celo več naredile kot
               Ljubljana.</p>
               <p>Zadnjič je predsednik Vlade na Koroškem rekel, da bo sedež Koroške poslej v enem od
               mest na Koroškem ali pa na Dolenjskem, ne več v Ljubljani. In to je bistvo, Korošci,
               Dolenci, predstavniki pokrajine, ki jih bodo državljani izvolili, bodo odločali o
               tem, kaj je zanje prioriteta, kaj želijo urediti in v katero smer se želijo
               razvijati.</p>
               <p>Uvedba pokrajin bo tako po mojem prinesla hiter napredek in realizacijo načrtov, ki
               so marsikje čakali boljših časov že kar dolgo časa. Sedaj je čas za to in s tem se
               bodo manj razvite regije približale najbolj razvitim, Slovenja pa bo kot celota še
               bolj uspešna.</p>
            </sp>
            <sp who="SDZ4:CukjatiFrance">

               <speaker>PREDSEDNIK FRANCE CUKJATI:</speaker>

               <p>Hvala. Besedo ima gospod Horvat.</p>
            </sp>
            <sp who="SDZ4:HorvatJožef">

               <speaker>JOŽEF HORVAT:</speaker>

               <p>Gospod predsednik, hvala lepa za besedo. Spoštovani gospod minister, dr. Žagar z
               ekipo, spoštovane poslanke, spoštovani poslanci! Pred Slovenijo je velika nova naloga
               - ustanovitev pokrajin. Pa ne zato, ker gre za ustanavljanje nekih novih institucij,
               ampak zato, ker mora ta nova struktura pomeniti decentralizacijo Slovenije in boljši
               regionalni razvoj. Ne vidim osnovne prioritete pokrajinske uprave v tem, kako bo
               zagotavljala državljanom čim enostavneje izdajo nove osebne izkaznice, ali novega
               potnega lista, ali prižgala zeleno luč za nek poseg v prostor. To so servisi, ki
               morajo biti samo po sebi umevni. Prioritetno nalogo pokrajinske uprave vidim v tem,
               da mora biti generator razvoja.</p>
               <p>Vsekakor sem naklonjen ustanavljanju pokrajin v Sloveniji, zavedati pa se moramo vsi,
               da lahko to prinaša tudi probleme in pasti, v kolikor rešitev ne bo dobro premišljena
               in ustrezno implementirala. Slovenija je unikatna država, edinstvena država in
               unikatna in edinstvena bo tudi rešitev, ki bo Slovenijo razdelila ali, bolje,
               povezala v pokrajine. Opozarjam pa, da moramo biti pri nadaljnjem oblikovanju rešitev
               resnično zelo tankočutni in eksaktni. Šlo bo za aritmetiko majhnih števil, ki pa bodo
               morale dajati pri seštevanju zajeten rezultat. Torej rešitev ni možno prepisati s
               spletnih strani ali pa od katerih drugih evropskih držav.</p>
               <p>V Novi Sloveniji smo tej problematiki posvetili celo posebno sejo sveta stranke, ki
               je dala natančne smernice za oblikovanje pokrajin, ki jih je natančno opisal in
               predstavil moj kolega Martin Mikolič in jih ne bom ponavljal. Od 1. januarja letos
               smo del evroobmočja. To pa ni samo privilegij, ampak tudi obveznost. Potrebno bo še
               naprej zagotavljati stabilno javnofinančno stanje, tudi ob pokrajinah. Trenutno smo v
               Sloveniji na zelo dobri poti, ob dejstvu, da se zavedamo dolgoročnih problemov, ki
               jih imamo zaradi staranja prebivalstva, enako kot tudi večina evropskih držav. Ustava
               v tretjem odstavku 143. člena določa, da država z zakonom prenese na pokrajine
               opravljanje posameznih nalog iz državne pristojnosti, mora pa jim za to zagotoviti
               potrebna finančna sredstva.</p>
               <p>Tako kot Vlada tudi Državni zbor smo torej dolžni zagotoviti, da se s prenosom nalog
               z državnega na pokrajinski nivo prenesejo tudi sredstva. Natančno bo treba
               definirati, katere naloge se bodo po novem izvajale na pokrajinskem nivoju, kar
               pomeni, da bo državni nivo razbremenjen, tako dela kot tudi finančnih sredstev.
               Vsekakor pa menim, da je treba zagotoviti nevtralen prenos nalog z ene ravni na
               drugo, ki ne bo povečal celotnih javnih izdatkov oziroma izdatkov centralne,
               regionalne in občinske ravni države. V nasprotnem primeru lahko povečamo javno
               porabo, kar pa vsekakor ni in ne more biti naš cilj. Pojavljajo se ideje, da bi se na
               pokrajinah izvajale neke nove naloge, ki so sicer določene v zakonih, pa se do sedaj
               niso izvajale. Takim rešitvam nasprotujem, saj to res lahko pomeni veliko povečanje
               javne porabe.</p>
               <p>Glede na to, da še nimamo natančnih finančnih ocen oziroma učinkov zakona, se zelo
               težko odločimo, kateri davčni vir oziroma viri bi lahko bili odstopljeni pokrajinam
               za financiranje prenesenih nalog. Pri tej odločitvi se bomo opirali tudi na izkušnje
               ostalih evropskih držav, ki poznajo pokrajine oziroma regionalen nivo javnih financ.
               Mislim pa, da niti ni tako pomembno, kateri davčni viri bodo odstopljeni pokrajinam,
               ampak je predvsem potrebno zagotoviti stabilen vir financiranja za izvajanje
               prenesenih nalog. Financiranje pokrajin je treba zagotoviti v skladu z načeli javnega
               financiranja in določbami zakona, ki ureja javne finance, in v skladu z duhom ustavne
               določbe, da mora država pokrajini zagotoviti sredstva v sorazmerju z vrsto in obsegom
               prenesenih nalog. Treba je zagotoviti financiranje v skladu z načelom
               transparentnosti, učinkovitosti in gospodarnosti ter finančne optimizacije
               upravljanja z javnofinančnimi sredstvi.</p>
               <p>Čaka nas še veliko dela, tudi med dopustom. Na terenu dobivamo poslanci vprašanja,
               kako bodo pokrajine določene servise izvajale, in želim si, da bi te odgovore čim
               prej dobili. Se pravi, da bomo na nek način simulirali, kakšno bo stanje, recimo, 13.
               julija 2011. Predvsem pa se mi zdi, da moramo koncept pokrajin razumeti. Spomnim se
               prvih lokalnih volitev, ko smo izvolili župana in občinski svet, vendar še kar nekaj
               mesecev, morda leto nismo imeli pojma, kaj pravzaprav naj sedaj s to občino počnemo.
               Gotovo bo tudi nekaj časa preteklo, da bodo pokrajine zaživele in dejansko dajale
               rezultate, kot si jih želimo.</p>
               <p>Danes sem že na terenu na nek način pozval Pomurce k sodelovanju pri oblikovanju
               zdravih in pametnih rešitev. Sam ocenjujem, da tudi zaradi tega, ker v dosedanji
               pomurski statistični regiji žal nismo bili sposobni izpeljati niti enega regionalnega
               projekta, ker je povsem normalno, da v svetu regije sedijo župani, ki logično,
               razmišljajo župansko. Denar, ki ga dobijo kakorkoli že, bodo seveda locirali v
               občinske projekte za še kakšen kilometer pločnika ali ceste ali kanalizacije in tako
               naprej. To je povsem logično. Ni pa bi bilo tiste skupne energije, tiste skupne
               volje, da bi zagotovili neka sredstva dejansko za pokrajinski projekt. Na primer
               pomurski vodovod.</p>
               <p>Seveda želim celotni ministrski ekipi veliko sreče pri iskanju optimalnih rešitev,
               mislim pa in tudi zagotavljam, da bo Poslanska skupina Nove Slovenije pri tem
               konstruktivno sodelovala. Hvala lepa.</p>
            </sp>
            <sp who="SDZ4:CukjatiFrance">

               <speaker>PREDSEDNIK FRANCE CUKJATI:</speaker>

               <p>Besedo ima gospod Mikolič.</p>
            </sp>
            <sp who="SDZ4:MikoličMartin">

               <speaker>MARTIN MIKOLIČ:</speaker>

               <p>Hvala. Tudi jaz ne bom ponavljal tistih stvari, ki sem jih omenjal v predstavitvi
               našega stališča. Bi pa omenil to, da sem tudi sam bil na Češkem v okviru obiska
               našega odbora v treh čeških pokrajinah. In res je, da je Češka uvedla pokrajine leta
               2000, tudi sami so nam nekako povedali, da so bile pokrajine nekako politična
               odločitev v parlamentu, kar moramo si vsi skupaj priznati popolnoma logično. To je,
               tisto, o čemer se parlament odloča, je prav gotovo politična odločitev. Tudi naj
               omenim to, kot je že moj poslanski kolega Posedel prej omenil, da dejansko po sedmih
               letih niso zadovoljni z uvedbo pokrajin. Vsaj z moje strani pa ni bilo težko
               zaključiti, zakaj so nezadovoljni. In rad bi povedal tole. Pokrajinam niso dali tiste
               pristojnosti, ki bi jim pravzaprav morali dati. Niso jim dali nalog, se pravi, niso
               izvedli popolnoma decentralizacije na prvem mestu, na drugem mestu tudi finančnih
               sredstev jim niso dali. Istočasno, z uvedbo pokrajin je pa res, da so v tisti
               najmanjši pokrajini zaposlili na novo 300 ljudi, največji pa 600 ljudi. In jaz bi
               danes rad tu povedal, da prav gotovo je to tudi šola za nas. Jaz ne bi želel, da bi
               ta Vlada ali tudi ta Državni zbor podprl takšne rešitve, ki bi bile podobne temu, kar
               so naredili Čehi.</p>
               <p>Za mene je še vedno na prvem mestu bistvena zadeva prenos nalog na pokrajine. Prenos
               vseh tistih nalog, da bodo lahko pokrajine res izvajale skladen, če zdaj lahko tako
               rečem, da se bo v pokrajinah res ali pa, da bomo potem državljanke in državljani
               Republike Slovenije občutili skladen regionalni razvoj. Mislim, da je to tisto
               najbolj bistveno in vem, da to niti teoretično ni možno, še manj pa praktično, da bi
               danes, ko razpravljamo o tem zakonu, tukaj sedeli vsi ministri, ker vem, da je bilo
               precej dobrih konstruktivnih napotkov, kaj naj bi se, katere naloge naj bi se
               izvajale na pokrajinah. Pa ne s tem namenom, da bi se tresli, katerih pristojnosti se
               bodo morali odreči, ampak s tem namenom, da se bodo res posamezna resorna ministrstva
               morala odreči določenim nalogam, za katere sem trdno prepričan, da se bodo veliko
               bolj uspešno izvajale na pokrajinah. Smatram, da res ni samo od ministra za lokalno
               samoupravo in regionalni razvoj odvisen ta del sprejemanja zakona, da bo res zakon
               ali pa, bi rekel, celoten paket zakonodaje tudi dober, ampak je to odvisno od vsakega
               posameznega resornega ministrstva. Se pravi, če bo to uspešno dogovorjeno, potem ne
               vidim nobenih ovir, da se ne bi na regionalnem ali pokrajinskem nivoju v zadovoljstvo
               vseh tistih občin, ki bodo v tej pokrajini, izvajale naloge.</p>
               <p>Mislim, da ni bistveno to, kar je eden od predhodnikov govoril o fiskalni
               decentralizaciji, ki naj bi, baje, bila do leta, mislim 1990 oziroma takrat, ko so
               bile tako imenovane komunalne, če lahko tako rečem, občine. Ni zdaj bistveno, ali se
               bomo mi šli s to pokrajinsko zakonodajo fiskalno decentralizacijo, jaz mislim, da je
               najbolj bistveno to, da se bomo šli, da bomo izvedli finančno decentralizacijo
               oziroma decentralizacijo državnega proračuna. To je bistvo. In če bomo to tudi
               izvedli, to pomeni, da se bodo potem tudi posamezna območja v Sloveniji hitreje
               razvijala napram tistim, ki so že veliko v smislu razvoja veliko pred temi, ki so
               nerazviti. Ker če bi fiskalna decentralizacija, kot je bilo omenjeno, res bila v tem
               pomenu, da je to bilo narejeno v smislu skladnega regionalnega razvoja, potem mi
               danes ni jasno, zakaj nekatere regije, če zdaj lahko tako rečem, toliko capljajo po
               15-ih letih ali pa po 20-ih letih za drugimi zelo razvitimi območji.</p>
               <p>Mislim, da je tudi to zelo bistveno, kar sem želel povedati. Zaključil bi s tem, da
               je zelo bistveno to, katere pristojnosti, katere naloge bomo s posameznih resornih
               ministrstev prenesli na pokrajine in da se bodo ministrstva znala odreči določenih
               nalog, ravno z namenom, da bodo sama ugotovila ali pa bo v končni fazi celotna vlada,
               da to so pa tiste naloge, ki se bodo morale izvajati na pokrajinah ravno z namenom,
               da bo tudi izplen boljši, da bo večji učinek. Hvala.</p>
            </sp>
            <sp who="SDZ4:CukjatiFrance">

               <speaker>PREDSEDNIK FRANCE CUKJATI:</speaker>

               <p>Hvala. Besedo ima gospod Kontič.</p>
            </sp>
            <sp who="SDZ4:KontičBojan">

               <speaker>BOJAN KONTIČ:</speaker>

               <p>Hvala lepa, gospod predsednik. Še enkrat, gospod minister s sodelavci, kolegice in
               kolegi!</p>
               <p>Naj opozorim najprej na pomanjkljivost, ki je v tem zakonu, to je, da ni spoštovana
               odločba Ustavnega sodišča, ki je bila sprejeta v tem času, in je to potrebno vnesti v
               zakon. To je v sestavi volilnih komisij, volilnih odborov in pa ta odločba govori
               tudi o glasovanju po pošti, ugotavljanje pravičnosti glasovanja po pošti. To bo
               potrebno do druge obravnave zakona vnesti v ta zakon, da bo skladen z odločbo
               Ustavnega sodišča. To je prvo opozorilo, gospod minister.</p>
               <p>In pa druga pomanjkljivost, če že govorimo Zakon o volitvah v pokrajine, je to glede
               enakomerne zastopanosti spolov, na kar me je opozorila kolegica mag. Majda Potrata.
               Mi imamo v 51. členu zapisano enakomerno zastopanost spolov, imamo omenjenih 40% in
               imamo v drugem odstavku tega člena tudi zapisano, kako se odloča v primeru, da so
               samo trije na kandidatni listi, nakar sledi seveda člen 87. ki teh 40% razvrednoti za
               te naslednje prve volitve in pravi, da je kvota 25%. Poleg tega pa črta v bistvu za
               prve volitve drugi odstavek tega člena, ki sem ga prej omenil, torej v primeru, da so
               trije na listi, se ne upošteva ta drugi odstavek tega člena, kar lahko pomeni, da
               bodo trije istega spola na prvih treh mestih, če bodo samo trije - pa ne bom
               razpravljal o tem, ali bodo ženske ali moški, to pri tem niti ni tako pomembno.</p>
               <p>In če sedaj v času, ki mi je ostal oziroma je ostal Poslanski skupini Socialnih
               demokratov, povem še nekaj glede dilem, ki so se skozi pripravo tega zakona
               pojavljale in so sedaj nekako še vedno v zraku glede dvotirnosti, enotirnosti,
               dvoživk. Dogovorjeno je bilo oziroma sprejet je bil neke vrste kompromis med
               ministrom Virantom in ministrom Žagarjem, da smo v bistvu za enotirni sistem s
               postopnostjo. Sedaj, te postopnosti jaz najbolj ne razumem zaradi tega, ker kot v
               posmeh je minister Virant ravno v tem času poslal v usklajevanje oziroma v obravnavo
               zakon o državni upravi, kjer uvaja 14 upravnih okrajev. To je dobro. Namen, bi lahko
               rekli, da je dober. 14 upravnih okrajev, 14 pokrajin in kasneje so upravni okraji
               utopijo ali pa stopijo s pokrajino in postanejo pokrajina. Ampak mi imamo sedaj tri
               nivoje, če bo to sprejeto: država, pokrajina, občina, po lokalni samoupravi, recimo,
               če državo potem odmislimo, razen za prenos nalog, in država, upravni okraj in upravne
               enote. In ko mi govorimo o prenosu nalog iz upravnih enot, recimo v tem trenutku
               takoj na področju prostora na pokrajine, in če istočasno gospod Virant skozi Vlado in
               parlament ustanovi 14 upravnih okrajev, to pomeni, da bomo mi imeli iz upravnih enot
               prenesen prostor na pokrajine in glede na to, da mi ne bomo odmikali storitev od
               uporabnikov, bodo uporabniki gradbeno dovoljenje še vedno iskali na upravni enoti,
               odločalo se bo o tem v pokrajini, glede prostora in tudi potem posledično izdaje tega
               dovoljenja, imeli bomo pa še umetno-upravni okraj. Sedaj to tudi ljudje ne bodo čisto
               razumeli, ko bomo to zgodbo poskušali razložiti.</p>
               <p>Mislim, da ta postopek ni dober, da je z upravnimi okraji v tem trenutku potrebno
               počakati, ustaviti ta projekt, ker upravni okraj bo tudi pomenil, da bo prenos
               pristojnosti z upravnih enot na pokrajine tekel veliko počasneje kot pa, če upravnih
               okrajev ne bi bilo, ker bomo imeli vzporedni, se pravi dvotirni sistem vsaj v
               začetku.</p>
               <p>Glede volitev predsednika, tu se je danes pokazala vsa mavričnost različnih pogledov
               na to rešitev. Še enkrat povem, da sam osebno, in tudi v poslanski skupini smo
               naklonjeni temu, da bi predsednika pokrajine izbirali na neposrednih volitvah. Mi
               menimo,da je potrebno v pokrajinah imeti predsednika z neposrednim mandatom. Ta
               predsednik se bo tudi pogovarjal z državo in mora imeti, da ne uporabim izraza, moč.
               V primeru, da bo izvoljen posredno, torej preko ali iz pokrajinskega sveta, se bojim,
               da se bo ta predsednik pokrajine ukvarjal predvsem s tem, da bo imel večino v
               pokrajinskem svetu, ki mu bo omogočila, da je še vedno predsednik tudi na naslednji
               seji, ki jo bo sklical. V nasprotnem primeru bodo predsednika menjali, ker se
               koalicija lahko spremeni in bo predsednik in tudi pokrajinski svet se ukvarjal sam s
               seboj, namesto da bi se ukvarjal z zadevami, za katere je bil ustanovljen. Tu obstoji
               tudi nevarnost in s to se strinjam,da bi lahko prišlo do nesoglasij med predsednikom
               sveta in pa pokrajinskim svetom, ampak to je tudi pri županih in občinskih svetih, pa
               nekako zadeve na koncu kar stečejo.</p>
               <p>Še o paketu zakonodaje. Že v uvodu v imenu poslanske skupine sem povedal, da želimo,
               boljši izraz je zahtevamo, paketno, hkratno obravnavo vseh zakonov. Želimo tehnični,
               tako imenovani tehnični zakon, ki je zelo vsebinski, ki bo dejansko pomenil prenos
               nalog z ministrstev na pokrajine. Tu se bo šele začel tisti pravi problem, ko se bo
               minister Žagar moral soočiti s kolegi z Vlade in dogovoriti, katere zadeve se bodo
               prenesle na pokrajino. To bo težak zalogaj, ker bo prihajalo tudi do nesoglasij. Bi
               pa opozoril in morda tudi prosil, da pri tem uporabljate oziroma upoštevate načelo
               subsidiarnosti, torej da prenesete na pokrajino naloge, ki bodo na pokrajinskem
               nivoju bližje in bolje delovale oziroma izvajale, kot pa se sedaj znotraj
               ministrstev.</p>
               <p>In še nekaj. Želim si, da se na pokrajinah poenoti razdelitev različnih služb. Da se
               znotraj pokrajine potem najdejo vse službe, razdeljene v 14 različnih pokrajin, in da
               na ta način zagotovimo tudi boljšo koordinacijo, pa naj za primer navedem samo
               inšpekcijske službe.</p>
            </sp>
            <sp who="SDZ4:CukjatiFrance">

               <speaker>PREDSEDNIK FRANCE CUKJATI:</speaker>

               <p>Hvala. Gospod Jazbec.</p>
            </sp>
            <sp who="SDZ4:JazbecFranc">

               <speaker>FRANC JAZBEC:</speaker>

               <p>Hvala lepa. Spoštovani gospod predsednik, minister s sodelavci! Po skoraj deseturni
               razpravi o treh zakonih ugotavljam, da je večina razpravljavcev razpravljala
               pravzaprav o četrtem zakonu, ki danes sploh ni v razpravi, seveda z izjemo gospoda
               Kontiča, ki se z eno besedo tega ni dotaknil.</p>
               <p>Rekel bi lahko takole, pričakoval sem, da bo v današnji razpravi razjasnjen
               marsikateri problem v zvezi s temi tremi zakoni, ki so danes v razpravi, in da bodo
               pogledi bolj poenoteni, tako da bi pripravljavec za drugo obravnavo lahko zakone
               pripravil temeljito, tako da bi jih ne bilo treba popravljati potem z amandmaji. Čudi
               me razprava nekaterih razpravljavcev, ki so šli v smislu razprave o tem, ali je sploh
               smiselna pokrajinska razdelitev Slovenije. O tem smo se v tem Državnem zboru odločali
               pri spremembi ustave, ko smo v lanskem letu spremenili tri člene ustave in tako
               dejansko omogočili in dognali, da je to v Sloveniji nujno. Če pa primerjamo razprave
               v tistem delu, ko nekateri izražajo toliko skeptičnosti glede upravičenosti pokrajin,
               pa se je treba vrniti samo v leto 1995, ko so nastale nove občine in ko je bilo v
               razpravi v Državnem zboru in posebej po sredstvih javnega obveščanja veliko dilem,
               koliko občin se bo prvo leto, koliko drugo in koliko četrto in vsa naslednja leta
               moglo pripojiti nazaj k matičnim občinam. Tako se ta črni scenarij žal ali pa na
               srečo ni uresničil. Treba je pa povedati, da če bo ta Vlada ali naslednje vlade šle v
               smislu spreminjanja pogojev Zakona o financiranju pokrajin v tej smeri, kot je to
               bilo storjeno leta 1998 pri Zakonu o financiranju občin, takrat so se namreč pogoji
               tako zaostrili, da je dejansko bila po letu 1998 vprašljiva marsikatera majhna občina
               s finančnega vidika. Ti pogoji financiranja občin so se takrat zaostrovali vse do
               leta 2005, ko je prvič vlada posegla v princip financiranja občin in s tem omogočila
               dejansko bistveno višji standard in s tem pospešila tudi nekatere apetite po
               ustanavljanju novih občin.</p>
               <p>V današnji razpravi je bilo tudi precej izpostavljene dileme okoli tega, kako s
               prenosom pristojnosti in s prenosom zaposlenih z ministrstev na regionalno raven.
               Poglejte, nekdo od današnjih sogovornikov je naredil dobro analizo, koliko procentov
               ljudi se dejansko dnevno prevaža, migrira v Ljubljano na delo. V primeru ustanovitve
               pokrajin bo pač ta migracija potekala še malo v drugi smeri, to se pravi, se bo še
               kdo peljal iz Ljubljane v Celje ali Maribor ali pa tudi v Mursko Soboto v službo,
               tako kot se danes vozijo od tam v Ljubljano. Jaz v tem ne vidim nobene dileme in
               mislim, da to ni nič hudega, tako ne za zaposlene, kot za tiste, ki imajo danes
               dilemo okoli tega.</p>
               <p>Pojavlja pa se dilema okoli stroškov oziroma podražitve v primeru takšne regionalne
               razdelitve. Jaz mislim, kljub temu da Vlada in koalicija predvideva, da stroški
               delovanja regij ne bodo podražili in angažirali dodatnih javnih sredstev, osebno pa
               mislim, da je 5 do 10% povišanje teh sredstev realnost in da bo pravi uspeh, če se bo
               podražitev sukala v okvirih med 5 in 10%. Glede na to, da mislim, da je to tudi eden
               zadnjih projektov, ki je v Sloveniji še za izpeljati v smeri dokončne podobe
               Slovenije, mislim, da ima ta Državni zbor edinstveno priložnost, da se zapiše v
               zgodovino, ko bo projekt regionalizacije v Sloveniji izpeljal do konca. Današnja
               razprava kaže, da smo lahko zelo optimistični in da lahko pričakujemo realizacijo
               sprejemanja teh zakonov in realizacijo v naslednjem letu. Hvala.</p>
            </sp>
            <sp who="SDZ4:CukjatiFrance">

               <speaker>PREDSEDNIK FRANCE CUKJATI:</speaker>

               <p>Hvala. Gospod minister, imate besedo, izvolite.</p>
            </sp>
            <sp who="SDZ4:ŽagarIvan">

               <speaker>DR. IVAN ŽAGAR:</speaker>

               <p>Hvala za besedo. Menim, da sem še najprej dolžan, verjetno, nekaj odgovorov, čeprav
               bi mogoče rekel lahko tudi to, da se bom v nekaterih delih tudi ponovil, saj na nek
               način je lahko to v 10-urni razpravi kar logično, da se podobna vprašanja
               postavljajo, ampak vseeno mislim, da so pomembni ti podatki.</p>
               <p>Kar zadeva samo zakonodajo. Pred vami je ta paket, ki je vsebinski, še enkrat
               ponavljam, mi v tem trenutku že pripravljamo ta tehnični zakon, ta usklajevanja po
               posameznih resorjih potekajo in v teh usklajevanjih prihaja podobno do dilem po
               številnih vprašanjih, kot tudi tukaj med vami na strokovnem nivoju. Mi v tistem delu,
               kjer so zakoni v tem trenutku v proceduri, že v usklajevanjih, pač usklajujemo te
               zakone v smislu pokrajinske zakonodaje. Zato, ker ta paket je sprejet in vsi ostali
               zakoni, ki se sprejemajo za tem paketom, bojim se, da na Vladi, morajo biti s tem
               delom tudi usklajeni, tako kot poteka ta redosled. Na drugi strani je pa odprt ta
               paket 50 in nekaj zakonov, ki jih je pa potrebno uskladiti in jih popraviti z enim
               samim zakonom. Verjetno to ne bo racionalno in tudi edino možno, če pomeni potem
               seveda operacionalizacijo tega osnovnega vsebinskega paketa, čeprav poudarjam še
               enkrat, vsebine prenosa nalog navzdol, skupaj s finančnimi viri in skupaj z
               administrativnimi strukturami, so zajete v tem paketu že dokaj natančno. Je pa res,
               da ta sprememba področne zakonodaje pomeni nadgradnjo tega dela in te vsebine so tudi
               finančno ovrednotene in te vsebine se pokrivajo s predlogom regionalizacije, ki je
               prisotna.</p>
               <p>V povezavi s tem, kar zadeva, še enkrat, upravne enote, sigurno je edino smiseln
               sistem na srednji rok enotirni, tudi z ozirom na relativno večje število pričakovanih
               pokrajin. Predvidena je postopnost in že takoj ob ustanovitvi se v izvajanje
               prenašajo naloge, ki so povezane z razvojnimi funkcijami bodočih pokrajin. To pa ne
               pomeni, da bi se fizično, še enkrat ponavljam, te stvari selile sedaj s posameznih
               območij v centre. Daleč od tega. Mislim, da smo vgradili v sam zakon tudi zahtevo, da
               mora biti dostopnost in kvaliteta storitev enaka oziroma boljša, mislim, da pokrajine
               lahko to tudi garantirajo. Ne nazadnje prevzema tudi odgovornost za lasten razvoj
               tudi v tem smislu, tudi odgovornost za kvaliteto tovrstnih storitev, čeprav je krovna
               zakonodaja še vedno pod ingerenco posameznih resornih ministrstev. In tukaj ne vidim
               težav, obratno, menim, da bo ta kvaliteta storitev še boljša. Tudi praktično to
               pomeni, da bodo v vseh primerih, torej tudi v Trebnjem, še vedno po tiste dokumente,
               ki jih dobijo v tem trenutku na upravni enoti, šli na isto lokacijo, ker bo tam še
               vedno sedež tega okenca za izdajo teh dokumentov. In to je posebej zajeto.</p>
               <p>Kar zadeva to komuniciranje znotraj te mrežne organiziranosti institucij posamezne
               pokrajine. Tu sam ne vidim posebnim težav, posebej z razvojem informacijske
               tehnike.</p>
               <p>In še kar zadeva v povezavi s tem tudi tako imenovano centralizacijo. Seveda je lahko
               ta pokrajinska centralizacija - izkušnje so takšne, recimo, v nekaterih drugih
               primerih, tudi kar zadeva upravne institucije, da so se zgodile v preteklosti potihem
               kakšne selitve. Mislim, da so sedaj s tem, ko so pokrajine ostale te selitve na tak
               način potihem pravzaprav onemogočene. Morale bodo biti <q>"predočene"</q> javnosti in potem
               bodo tudi odločitve lahko na pokrajini. Kar zadeva vse te pokrajinske
               racionalizacije, sta pa dva mehanizma že v tem trenutku vgrajena oziroma boste
               vgrajena v sam sistem zakonodaje. Prvi je svet občin. Svet občin je tisti korekcijski
               organ, ki bo opozarjal pokrajinski svet na tiste odločitve, ki so v škodo območjem,
               ki so v škodo občini in v tem smislu celotnega območja.</p>
               <p>Drugi korekcijski mehanizem ali pa drugi mehanizem, ki je pomemben, je pa povezan z
               volilnimi enotami, ki morajo zagotoviti enakomerno zastopanost v pokrajinskih svetih.
               V pokrajinskih svetih ne sedijo župani. Pokrajinski svetniki pa, sem prepričan,
               podobno kot tudi poslanci Državnega zbora ali pa občinski svetniki bodo že znali
               poskrbeti za to in bodo tudi prevzeli to odgovornost, zato da bo tudi ta notranji
               razvoj tekel lažje in hitreje. Osebno vidim tukaj samo pozitiven vidik. Ne nazadnje
               bodo ti občinski sveti prevzemali tudi vso politično odgovornost, kar zadeva notranje
               razvojne mehanizme.</p>
               <p>Kar zadeva vprašanja, ki so povezana z ustanovitvijo pokrajin, s tem predlogom, ki je
               v proceduri. Poudaril bi še enkrat to, da smo mi ta izhodiščni predlog naslovili na
               razvojne statistične regije, tudi s tistimi imeni, ki so jih te regije imele, z
               zavedanjem, da bo prišlo do sprememb skozi javno razpravo, s pričakovanjem tega, tako
               kar zadeva imena, kot tudi kar zadeva premike posameznih občin, predvsem tistih
               mejnih lahko. Jaz verjamem, da bodo ti premiki šli v neko kohezivno smer, torej da se
               bodo pokrajine z vidika števila prebivalcev zaokroževale navzgor, da se bomo bližali
               temu povprečju. Osebno ne vidim razloga predvsem tam, kjer bomo imeli usklajene
               predloge s terena, vem, da nikdar ne bo mogoče imeti popolnoma usklajenih predlogov,
               ampak vseeno, da ne bi mnenja in želja prebivalstva v posameznem okolju spoštovali.
               Prepričan sem tudi, da boste spoštovali tudi v Državnem zboru, takrat ko bo potrebno
               o tem odločati. Potrebno bo pa odločati z dvotretjinsko večino. In dvotretjinska
               večina je po moje velik garant, da bo lahko prišlo do tistih, v danih okvirih, danih
               možnosti, optimalnih rešitev, ker je potreben zelo širok konsenz. In tudi kar zadeva
               paralele v tem smislu z občinami, mislim, da teh stvari ni mogoče direktno primerjati
               v smislu drobljenja in še teh zadev. Vemo, da občine ustanavljajo z običajno večino,
               tukaj je potrebna dvotretjinska večina, to je pa praktično večina, ki je potrebna za
               spremembo Ustave, če smo realni. In tudi zaradi tega verjetno ni potrebno v Ustavo
               zapisati teh določil.</p>
               <p>Zdaj, kar zadeva še mogoče financiranje. Mislim, da je bilo vprašanje tudi iz tega
               dela. Sistem financiranja temelji na obstoječem davčnem sistemu, temelji na tem, kar
               želimo s pokrajinami doseči; želimo doseči razvojni mehanizem, seveda pa moramo
               sočasno poskrbeti tudi za to, da bodo pokrajine tekoče izvajale tiste naloge, ki so
               pred njimi in ki jih selimo navzdol in moram povedati to, da se bodo te aktivnosti
               odvijale v smislu priprave - torej tudi administrativne, tudi vsa vprašanja, ki so
               povezana v smislu delovnih mest - v naslednjem letu, če bomo v letošnjem letu uspeli
               vso to zakonodajo sprejeti. Tako je tudi zaradi tega vidika zadeva tempirana, tako da
               so tehnična opravila za drugo leto pripravljena in bo dovolj časa, da bomo lahko šli
               tekoče v pokrajinsko delovanje in da bodo tiste institucije, ki delujejo, delovale na
               način, da ne bo prišlo do določenih težav, vsekakor lahko pride, to je pričakovati,
               ko se nekatere nove stvari postavljajo, ampak vseeno, da bodo rešitve šle v tej
               smeri, da bo teh težav čim manj in da predvsem državljanke in državljani tega pri
               svojih storitvah ne bodo čutili. Seveda, v naslednjih fazah se bodo stvari odražale
               tudi v bistvenih razvojnih funkcijah. To pomeni nujno prerazporeditev določenega dela
               sredstev skozi sistem zajemanja, tako na eni strani skozi sistem zajemanja primerne
               porabe kot na drugi strani tudi skozi sistem financiranja razvojnih investicijskih
               nalog, ki jih zagotavljamo skozi odstopljen delež na dohodek pravnih oseb. Tukaj so
               tudi potrebne te korekcije, mehanizem je ta, da vsem pokrajinam zagotavljamo neko
               100% povprečje tega davka in da maksimalno je pa lahko presežek tega tam, kjer je teh
               sredstev zaradi te specifike zajemanja bistveno več - na 150%. V tem smislu so tudi
               pokrajine delno razvojno stimulirane.</p>
               <p>Sicer pa bi mogoče ob tem zaključnem delu še enkrat posebej poudaril to, da če želimo
               narediti naslednji korak v razvoju Slovenije ne samo v policentričnem razvoju v
               smislu skladnejšega regionalnega razvoja, to je ena od pomembnih prioritet, ampak
               tudi sicer v razvoju Slovenije, jaz sem prepričan, da pokrajine vsem sredinam, tudi
               tistim, ki v tem trenutku najbolj odstopajo v razvojnem smislu, prinašajo dodatno
               razvojno dinamiko, prinašajo dodatno primerjanje, prinašajo neko vrsto konkurenčnosti
               in to so vse parametri, ki se odražajo potem v tem, da bo razvoj hitreje stekel. Tako
               razvoj ne gre na račun enega drugim; je pa res, da v tem razvojnem smislu je skozi
               sistem nekoliko več pomoči za hitrejši razvoj nudeno tistim okoljem, ki ga tudi
               največ potrebujejo; tudi v smislu vseh rešitev skozi Evropsko listino o lokalni
               samoupravi, kjer ni samo načelo subsidiarnosti, ampak obstaja tudi načelo
               solidarnosti in moderne demokracije, kar se izrazito poudarja.</p>
               <p>Na drugi strani pokrajine ne pomenijo približanja storitev ljudem. S tega naslova
               pomenijo bistveno bolj učinkovito izrabo sredstev, podobne izkušnje kot z nivoja
               občin, in ne vidim razloga, zakaj na tem drugem nivoju lokalne samouprave ne bi te
               možnosti preizkusili. In sem prepričan, da bo tudi to dalo dodaten razvojni
               mehanizem. In ne nazadnje pomenijo pokrajine avtonomno odločanje o prioritetah,
               recimo, na področju investicij. Verjetno bi marsikatera težava na cestnem področju,
               mogoče na področju bolnišnic, mogoče na, kaj vem, srednješolskem pa še neštetih
               drugih bila hitreje razrešena. In tudi pokrajine posredno prispevajo v razvojnem
               smislu na usmerjanje na posameznih področjih; recimo, na usmerjanje srednjega
               šolstva, v tiste poklice, ki jih bolj potrebujemo, in usmerjanje skozi sistem aktivne
               politike zaposlovanja, ki se prenaša na tiste poklice, ki jih določeno območje bolj
               potrebuje. In verjetno bi še lahko v tem smislu naštevali.</p>
               <p>Zato poudarjam, da je za hitrejši razvoj ustanovitev pokrajin potrebna. In tudi iz
               današnje razprave sem tudi točno to razbral, s tem se verjetno vsi strinjamo. In jaz
               verjamem, da bo ta politični konsenz, ki je bil dosežen takrat ob sprejetju sprememb
               ustave, ki zdaj omogoča hitrejšo izpeljavo tega procesa, ohranjen in da bomo ta
               politični napor uspeli vsi skupaj doseči, da bomo uspeli sprejeti ustrezne tudi
               kompromise, verjetno, in ustrezne rešitve v tem smislu, da bo potrjen celoten paket
               zakonodaje, ki pokrajine tudi praktično postavlja v njihovo življenje. In jaz seveda
               verjamem, da bo ta Državni zbor se držal tudi te na nek način moralne zaveze, ki jo
               je privzel, ko je potrdil spremembo ustave iz zavedanja, da Slovenija potrebuje
               hitrejši razvoj.</p>
               <p>Vsa vprašanja, ki se pojavljajo, vse dileme, ki se pojavljajo tudi še v tem času,
               bomo poskušali v največji možni meri proučiti in jih bomo skušali, tako kot smo že do
               zdaj poskušali, v realnih okvirih, v realnih možnostih upoštevati tudi v nadaljnjem
               procesu priprave zakonodaje in smo odprti za vse pripombe. Vendar bi vseeno opozoril
               na to, da vse te pripombe morajo imeti neke realne temelje, da morajo biti v okviru
               možnosti, ki so na voljo, da morajo upoštevati neko stanje, ki ga imamo, in da
               verjetno nekaterih stvari ne moremo kar tako spreminjati. Recimo, vprašanja, ki so
               povezana s samim sistemom financiranja, verjetno posegajo v celoten sistem davčne
               zakonodaje in verjetno tega v tem trenutku ne bomo spreminjali, ampak gremo s tega
               zatečenega izhodišča. In v tem smislu smo, še enkrat ponavljam, odprti še naprej za
               vse te pripombe. Naša želja pa je, in verjetno je to skupna želja vseh nas, ki smo
               danes tu zbrani, pa tudi sicer Vlade, da pripeljemo ta projekt v smer, ki bo dala res
               tiste prave rezultate, da bomo pripravili najbolj možno kvalitetno zakonodajo v tem
               trenutku, in predvsem zato, ker pokrajin ne ustanavljamo samo za jutri, ampak
               verjetno za neko daljše časovno obdobje, in z ustanovitvijo pokrajin temeljito
               posegamo v sam način upravljanja Slovenije v prihodnje, seveda v pozitivnem smislu.
               Seveda lahko še enkrat zagotovim, da bomo poskušali tisto, kar bomo še dobili v tem
               času na mizo, pač v danih okvirih, v največji možni meri upoštevati. Potem bomo lahko
               pripravili res kvalitetno zakonodajo. Toliko mogoče v tem trenutku. Hvala.</p>
            </sp>
            <sp who="SDZ4:CukjatiFrance">

               <speaker>PREDSEDNIK FRANCE CUKJATI:</speaker>

               <p>Hvala. Vsi prijavljeni razpravljavci, ki ste to želeli, ste dobili besedo. Ker čas,
               določen za razpravo, še ni potekel, sprašujem, ali želi na podlagi prvega odstavka
               71. člena Poslovnika še kdo razpravljati? Odpiram prijavo, prosim prijavite se vsi,
               ki želite še razpravljati.</p>
               <p>Po 5 minut imate. Gospod Pukšič, izvolite.</p>
            </sp>
            <sp who="SDZ4:PukšičFranc">

               <speaker>FRANC PUKŠIČ:</speaker>

               <p>Hvala lepa, gospod predsednik. Kolegice in kolegi, gospod minister s sodelavci.</p>
               <p>Seveda sem vesel, da končno imamo pred sabo pokrajinsko zakonodajo. Ministrstvo je to
               zakonodajo zelo dobro pripravilo, nekoliko jo je potem v usklajevanju moralo
               <q>"sklestiti"</q>, ampak kljub temu da z vsemi rešitvami vsi vedno nismo in ne bomo nikoli
               zadovoljni, pa vendarle gledano globalno, je to prava pot. Zato pravzaprav razmišljam
               takole: glede na današnjo 10-urno razpravo mogoče ne bo odveč, če v tem svojem delu
               tudi nakažem neko hitrejšo pot razreševanja ali pa prihajanja do zaključka te
               zakonodaje, predvsem iz razloga, da bi se v naslednjih razpravah dejansko bolj
               dotikali vsebine posameznih zakonov, ne pa, zakaj še nimamo zakona o ustanovitvi
               pokrajin, zakaj še nimamo na mizi zakona o prenosu, da bi glede na to, da po 13 leti,
               13., v petek, sprejemamo - in bomo sprejeli, verjamem - te tri zakone, da bi vsaj do
               13. septembra v letošnjem letu še pripravili ostala dva zakona, tako da bi šli potem
               v paketu vseh pet zakonov v naslednjo drugo branje. In na ta način bom zadovoljili
               tudi tisto, o čemer je bilo danes govorjeno: kako se bodo nekako te
               <gap n="..."/><stage xml:id="Redna-30-2007-07-13.stage18">/Nerazumljivo./</stage><gap n="..."/> pa petki poklopili, pa vendarle je to tako, kot so volitve v
               državi znak in stopnja demokratičnosti, je tudi stopnja demokratičnosti prenos
               odločanja z državne na regionalno in lokalno raven. Mi tukaj sicer še precej
               zaostajamo na lokalni ravni, torej odločajo ali odločamo, državljanke in državljani,
               nekje v okviru 5% GDP-ja, sedaj z regionalno zakonodajo bomo odločali tam okrog 12 do
               15% GDP-ja. Pa vendarle, če pogledamo razvitejše in demokratičnejše države, lahko
               ugotovimo, to nam primerjave kažejo, da z višjo stopnjo demokratičnosti in z večjo
               skladno regionalno razvitostjo pa odločajo o bistveno višjem delu GDP-ja, tam od 20,
               25 in celo do 30% celotnega GDP-ja v celotni državi. In glede na prenose oziroma
               predlog zakona o pokrajinah, končno torej usklajen v tako imenovanim enotirnim
               sistemu z nekim časovnim zamikom, je vendarle korak v pravo smer. Če pa uspemo ali pa
               uspe ministrstvo - jaz pa v to ne dvomim, ker so pridni, delovni in sposobni, ker
               imajo tudi izkušnje s tega področja - to narediti, bomo z amandmaji lahko še tako ta
               zakon kot tudi zakon o volitvah, tako kot je bilo danes tudi rečeno, ali bo
               predsednik sveta regije sedaj po tej zakonodaji posredno izvoljen, mogoče celo
               uskladili za kakšno boljšo rešitev in čim več demokratičnosti pripeljali preko te
               regionalne zakonodaje do naših državljank in državljanov. To si tudi zaslužijo in to
               je tudi naša dolžnost. Hvala lepa.</p>
            </sp>
            <sp who="SDZ4:CukjatiFrance">

               <speaker>PREDSEDNIK FRANCE CUKJATI:</speaker>

               <p>Hvala. Gospa Potrata.</p>
            </sp>
            <sp who="SDZ4:PotrataMajda">

               <speaker>MAG. MAJDA POTRATA:</speaker>

               <p>Hvala za besedo, gospod predsednik. Gospod minister z ekipo! Nekaj malega bi vendarle
               želela dodati v tej razpravi k tistim razmislekom, ki so zvezani s tem, kaj naj bo
               pravzaprav vodilo pri oblikovanju pokrajin, in začetna razprava dr. Gantarja, ki je
               opozarjal ravno na to, katera merila morajo biti, da mora pokrajina rasti od ljudi,
               ne pa iz politike, se mi zdi bistvenega pomena. In zato tudi ni naključje, da je
               vprašanje postavitve sedeža pokrajine ali pa vprašanje poimenovanja pokrajine za
               ljudi tako bistvenega pomena in meni se v resnici zdi pomembno, zaradi tega ker je to
               identifikacijska točka za pokrajino, ki nastaja.</p>
               <p>Težava pri tem je, na kar so nekateri opozarjali, da imajo nekatera poimenovanja
               zgodovinsko utemeljenost, nekatera so zdaj zemljepisno drugače uporabljena, kot so
               bila nekoč v zgodovini uporabljena, in potem prihaja še do narečne členitve in
               uporabe posamičnega imena. Vse to je treba upoštevati, ampak bistveno se mi pa zdi
               vendarle to, če naj bi pokrajine zaživele v takem duhu, da bi bila tudi
               pripravljenost in pričakovanja izpolnjena, vsaj kar zadeva, recimo, pokrajino, v
               kateri bom živela, upam da, vidim da rastejo ravno iz tega. To poimenovanje
               <q>"Štajerska"</q> ima več razsežnosti tudi zaradi tistih, o katerih je dr. Gantar govoril,
               o pokrajinah, ki so čez mejo, onstran nacionalnih meja naše države. In ko sem pri
               Mariboru, je seveda za mene pomembno še eno drugo vprašanje. Že nekaj mandatov nazaj
               je zaradi teh nenehnih tenzij med Mariborom in med Ljubljano bilo pogosto vprašanje
               navezovanja in stikov Maribora, ne samo do Gradca, o katerem je bilo že govora, ampak
               tudi do Zagreba. In če se bo Evropska unija širila, potem se bo vprašanje schengenske
               meje drugače postavljalo in tudi vprašanje povezovanja kako drugače še, tudi verjetno
               do Monoštra in do katerega drugega kraja, do katerega se bo morala naša pokrajina,
               recimo, katerakoli videti v povezavah kot enakovredna partnerica pri čezmejnem
               sodelovanju. Ampak tisto, kar se mi zdi pri teh pokrajinah, o katerih zdaj govorimo
               in o njihovi velikosti, je seveda mogoče pritrjevati tistim, ki zahtevajo upoštevanje
               strokovnih kriterijev. In morebiti smo tisti, ki prihajamo iz takih trdnih
               pokrajinskih središč, ker imamo možnost računati na to, da postanemo pokrajinsko
               središče, dosti lažje stališče, kot kdo drug. Jaz se spomnim, da smo v prejšnjem
               mandatu govorili 3 univerze, 3 škofije, 3 pokrajine, medtem je škofij v Sloveniji
               nastalo več, univerz je po razvojnih programih tudi večje število predvideno, ampak
               moram reči, da tukaj bi moralo biti razmišljanje o številu pokrajin racionalno, res
               ne samo politično, ampak tako, da bi pokrajine lahko kakovostno opravljale tiste
               funkcije, ob katerih se tudi številna vprašanja ljudem postavljajo. Omenjali ste
               srednješolsko mrežo, zdravstveno mrežo in vse drugo. Saj je res, da majhne občine so
               znale asfaltirati ceste, poskrbeti za vodovode, telefonijo in še za marsikaj, ampak
               ko pa greste na tiste družbene funkcije, je pa stvar bistveno drugače.</p>
               <p>Še enkrat bi vas rada gospod minister vprašala, zakaj ste se odločili v prehodnih
               določbah postaviti na čelo enakih možnostih ali vsaj enake zastopanosti drugače, kot
               ste za volitve v Evropski parlament prvič, ko so bile postavljene, ni bilo zamika
               tega in tudi za pokrajinske volitve ne vidim, da bi moral biti ta zamik postavljen,
               ker nobenega racionalnega razloga ni, da ne bi prvič v pokrajine upoštevali tudi
               enakomerne zastopanosti.</p>
            </sp>
            <sp who="SDZ4:CukjatiFrance">

               <speaker>DPREDSEDNIK FRANCE CUKJATI:</speaker>

               <p>Hvala. Gospa Pečanova.</p>
            </sp>
            <sp who="SDZ4:PečanBreda">

               <speaker>BREDA PEČAN:</speaker>

               <p>Hvala lepa. Tudi jaz bom ponovila vprašanje, ki ga je že zastavil kolega Kontič.
               Zanima me, zakaj Vlada ni pripravila v Zakonu o volitvah v pokrajine tudi takega
               besedila členov, ki se nanašajo konkretno na glasovanje po pošti in na sestavo
               volilnih komisij in volilnih odborov, ki bi bili oblikovni v skladu z obema sodbama
               Ustavnega sodišča, ki sta bili izdani v letošnjem letu, in to preden je besedilo tega
               zakona prišlo v Državni zbor. Se pravi, da je Vlada imela na razpolago dovolj časa,
               da bi te člene dopolnila in jih uskladila z izrekom in tudi obrazložitvijo sodbe
               Ustavnega sodišča.</p>
               <p>Menim, da nobena zakonodaja, ki je pripravljena po tem, ko se bile izrečene oziroma
               izdane odločbe Ustavnega sodišča, ne bi smela priti v Državni zbor s takimi
               pomanjkljivostmi, kot je prišla ta. Verjetno bi se našlo še kaj drugega, ampak
               mislim, da najmanj, kar je, tisto, kar je popolnoma sveže, bi bil čas, da se pri tem
               upošteva. Razlage, saj bo to v zakonu o volitvah v Državni zbor urejeno ali pa morda
               ob volitvah za predsednika države, kjer bi tudi moralo biti urejeno in to verjetno
               pred volitvami v letošnji jeseni, mislim, da so <q>"za lase privlečene"</q> in bi zato
               prosila, da nam vendarle odgovorite, kaj boste storili v času do drugega branja te
               zakonodaje.</p>
            </sp>
            <sp who="SDZ4:CukjatiFrance">

               <speaker>PREDSEDNIK FRANCE CUKJATI:</speaker>

               <p>Hvala. Ali kdo nasprotuje, da damo 5 minut tudi ministru? Nihče. Gospod minister,
               izvolite.</p>
            </sp>
            <sp who="SDZ4:ŽagarIvan">

               <speaker>DR. IVAN ŽAGAR:</speaker>

               <p>Hvala za besedo. Poskušal bom odgovoriti na ti dve vprašanji. Kar zadeva to drugo
               vprašanje, ne vidim težave, da ne bi tega uredili. Po mojem vedenju se nam je
               zakonodaja ravno križala, ker je bila že v vladni proceduri. Kar zadeva ta del ne
               vidim težav, da ne bi tega mogli skozi nadaljnjo proceduro urediti.</p>
               <p>Kar zadeva vaše vprašanje okoli načina volitev v smislu enakih možnosti, pa moram
               reči, da smo se odločili za rešitve, ki so identične rešitvi v Državni zbor, po mojem
               vedenju. Zato ker so tudi volitve predvidene sočasno in tudi tam je, mislim, da
               prehodno obdobje identično. To je bil razlog v tem trenutku, kar zadeva to
               zakonodajo.</p>
            </sp>
            <sp who="SDZ4:CukjatiFrance">

               <speaker>PREDSEDNIK FRANCE CUKJATI:</speaker>

               <p>Hvala. S tem zaključujem razpravo. O predlogih sklepov, da so predlogi zakonov
               primerni za nadaljnjo obravnavo, bomo v skladu s časovnim potekom seje zbora odločali
               danes, v okviru glasovanj pol ure po prekinjeni 10. točki dnevnega reda.</p>
               <p>S tem prekinjam to točko dnevnega reda.</p>
               <p>Prehajamo na zadnjo, <title>10. TOČKO DNEVNEGA REDA,</title> to je na <title>OBRAVNAVO
                  PREDLOGA ZAKONA O SPREMEMBAH IN DOPOLNITVAH ZAKONA O KAZENSKEM POSTOPKU.</title>
               </p>
               <p>Predlog zakona je v obravnavo zboru predložila skupina poslancev s prvopodpisanim
               gospodom Davorinom Terčonom. V zvezi s tem predlogom zakona Odbor za notranjo
               politiko, javno upravo in pravosodje predlaga Državnemu zboru sprejem sklepa, da
               predlog zakona ni primeren za nadaljnjo obravnavo. Sledi predstavitev stališč
               poslanskih skupin. Gospa Mojca Kucler Dolinar bo predstavila stališče Poslanske
               skupine Nove Slovenije.</p>
            </sp>
            <sp who="SDZ4:KuclerDolinarMojca">

               <speaker>MOJCA KUCLER DOLINAR:</speaker>

               <p>Hvala za besedo. Novela zakona, ki jo je predlagala skupina poslancev s
               prvopodpisanim Davorinom Terčonom, spreminja v bistvu samo en člen Zakona o kazenskem
               postopku oziroma predlaga spremembo enega člena. 149.b člen je bil dodan kazenskemu
               postopku z novelo leta 2004 in na enem mestu ureja in je uredil ter določa pogoje za
               zakonito pridobitev podatkov o udeležencih, okoliščinah in dejstvih
               telekomunikacijskega prometa, kot so številka ali druga oblika identifikacije
               uporabnikov telekomunikacijskega prometa in telekomunikacijskih sredstev, vrsta,
               datum, čas in trajanje klica oziroma veze ter količina prenesenih podatkov.</p>
               <p>Predlog spremembe zakona želi zvišati dokazni standard iz razlogov za sum na
               utemeljene razloge za sum. Omejuje tudi pregon storilcev kaznivih dejanj na tista
               dejanja, za katera je zagrožena kazen najmanj 5-ih let zapora, oziroma kaznivih
               dejanj, ki jih predpisuje člen, ki postavlja pogoje za odreditev ukrepa tajnega
               opazovanja. Res je, da je dokazni standard za pregon v veljavnem zakonu postavljen
               nižje, vendar pa bi z zaostritvijo, ki jo podlaga poslanec Terčon, iz kroga možnega
               pregona izpadlo veliko in široko polje preiskovanja kaznivih dejanj ali storilcev.
               Vsa kazniva dejanja, ki jih je možno odkriti s pomočjo nadzora elektronskega
               komunikacijskega omrežja, imajo za sankcijo nižjo kazen od 5 let zapora, tako bi bil
               izpad še večji. Procesna zakonodaja je v kazenskem pravu zelo občutljiva reč, majhne
               napake lahko povzročijo, da se postopek ustavi ali da zadeva na koncu pade v
               vodo.</p>
               <p>V Poslanski skupini Nove Slovenije menimo, da prepogosto spreminjanje kazenskega
               postopka v členih, ki so ključnega pomena predvsem za predkazenski postopek ni dobro
               in je lahko v končni fazi tudi škodljivo. Nedomišljene spremembe pa lahko pripeljejo
               tudi do nepredvidljivih posledic, zato bomo podprli sklep matičnega delovnega telesa,
               da predlog zakona, ki ga je predlagal poslanec, ni primeren za nadaljnjo obravnavo.
               Hvala.</p>
            </sp>
            <sp who="SDZ4:CukjatiFrance">

               <speaker>PREDSEDNIK FRANCE CUKJATI:</speaker>

               <p>Hvala. Gospod Marjan Drofenik bo predstavil stališče Poslanske skupine Slovenske
               ljudske stranke. Prosim.</p>
            </sp>
            <sp who="SDZ4:DrofenikMarjan">

               <speaker>MARJAN DROFENIK:</speaker>

               <p>Spoštovani predsednik, poslanke, poslanci.</p>
               <p>Državni zbor je leta 2004 v Zakonu o kazenskem postopku v 149.a členu določi prikrite
               ukrepe, ki jih je do razveljavitve urejal 49. člen Zakona o policiji. Z novelo zakona
               je bil sprejet tudi novi 149.b člen, ki je uredil in določil pogoje za zakonito
               pridobivanje podatkov o udeležencih, okoliščinah in ostalih dejstvih prometa v
               elektronskih komunikacijah. Tu gre za naročniško številko, vrsto, datum, čas in
               trajanje klica. Posredovanje teh podatkov odredi preiskovalni sodnik na predlog
               državnega tožilca. Prav tako to področje ureja direktiva 2006/24, ki nalaga obveznost
               hrambe operaterjem elektronskih komunikacij, izključuje pa hrambo o vsebini
               komunikacij. Direktiva naj bi zagotovila dostopnost podatkov za namen preprečevanja,
               preiskovanja, odkrivanja in pregona hudih kaznivih dejanj, način dostopa do teh
               podatkov pa mora opredeliti nacionalna zakonodaja.</p>
               <p>Predlagatelji poslanke in poslanci Poslanske skupine nepovezanih poslancev so
               prepričani, da novela Zakona o kazenskem postopku iz leta 2004 ni v skladu z določili
               direktive, še posebej 149.b člena, ki določa pogoje za pridobivanje podatkov o
               prometu elektronskih komunikacij. Ta člen namreč omogoča, da operater policiji poda
               podatke o udeležencih in ostalih podatkih prometa elektronskih komunikacij v zvezi z
               vsemi kaznivimi dejanji, kar se predlagatelju zdi preširoka rešitev za poseganje v
               komunikacijsko zasebnost. Predlagatelj želi spremembo tega člena v smeri, da bo
               podatke o prometu v elektronskem omrežju mogoče dobiti le, kadar so podani utemeljeni
               razlogi za sum, da je bilo storjeno kaznivo dejanje, in samo v primerih, ko so le-ti
               potrebni za pregon hujših kaznivih dejanj oziroma dejanj, za katera je po zakonu
               predpisana kazen zapora petih ali več let. Pri tem velja poudariti, da je potreben
               pogoj za začetek kazenskega postopka vedno utemeljen razlog za sum in takrat je treba
               uporabiti vse dovoljene postopke in dejanja, da se domnevno kazensko dejanje tudi
               razjasni. Utemeljeni sum je torej tisti, ki je v takšnih postopkih vedno zahtevan, in
               smiselno bi bilo z zakonom določiti, v primeru katerih kazenskih dejanj bi bilo
               smiselno uporabiti podatke o prometu iz elektronskih komunikacij.</p>
               <p>V današnji dobi so zapisi klicev v mobilnem omrežju izredno pomembni in imajo v
               določenih primerih odločilno dokazno moč, v velikem številu primerov pa so ravno ti
               podatki tisti, ki pomagajo v kazenskem postopku razjasniti, kaj se je pravzaprav
               zgodilo. Poleg tega se za mnogo kaznivih dejanj ne ve, v kako velikem obsegu so bila
               storjena ter ali so hujša ali ne, dokler se ne preveri tudi prometa v elektronskih
               komunikacijah. Mnogokrat še posebej ta metoda pripelje do ugotovitve hujšega
               kaznivega dejanja ali kaznivega dejanja, ki vključuje mnogo akterjev. Dokazna moč
               prometa elektronskih komunikacij je v današnjem svetu neizpodbitna. Oženje uporabe
               tega ukrepa bi v praksi pomenilo, da bi na ta način izpadlo mnogo kaznivih dejanj, ki
               jih brez uporabe tega ukrepa ni mogoče preiskati.</p>
               <p>V Poslanski skupini Slovenske ljudske stranke smo prepričani, da v tem primeru ne gre
               za poseganje v človekove pravice, saj gre le za promet in ne vsebino prometa v
               elektronskih komunikacijah, ki imajo pri določenih kaznivih dejanjih izredno dokazno
               moč. Mnoga kazniva dejanja se izkažejo za hujša šele po uporabi tega sredstva, ko se
               razjasnijo okoliščine dejanja samega. Iz teh razlogov smo se poslanci Slovenske
               ljudske stranke odločili, da predloga zakona ne bomo podprli. Hvala lepa.</p>
            </sp>
            <sp who="SDZ4:CukjatiFrance">

               <speaker>PREDSEDNIK FRANCE CUKJATI:</speaker>

               <p>Hvala. Gospod Pavel Gantar bo predstavil stališče Poslanske skupine nepovezanih
               poslancev.</p>
            </sp>
            <sp who="SDZ4:GantarPavel">

               <speaker>DR. PAVEL GANTAR:</speaker>

               <p>Spoštovani gospod predsednik, spoštovane kolegice in kolegi! To in prejšnjo sejo
               poslušamo vedno enako, vedo podobno zgodbo. Nepovezani poslanci predlagamo nekatere
               zakonske spremembe, Zakon o elektronskih komunikacijah, potem Zakon o parlamentarnem
               nadzoru SOVE in podobne stvari, še bi se nekatere lahko spomnil, s katerim poskušamo
               z novelami teh zakonov to država, ta parlament spomniti, da mora pravzaprav ob tem,
               ko uzakonjuje določene posege v človekove pravice in svoboščine, ohraniti pravo mero
               in razum. In vedno znova so ti pozivi v naših zakonskih predlogih zavrnjeni in vedno
               znova se slovenski parlament v svoji večinski postavi in Vlada postavi na stran,
               lahko bi rekli nesorazmernih ukrepov glede na cilje, ki jih vsi skupaj želimo
               dosegati. To je bil Zakon o elektronskih komunikacijah in to se bo očitno zgodilo
               tudi z novelo Zakona o spremembah in dopolnitvah zakona o kazenskem postopku. Kaj
               želimo? Želimo, da se spremeni 149.b člen zakona, in sicer tako, da za pridobitev
               podatkov o elektronskem prometu morajo biti utemeljeni razlogi za sum in mora iti za
               kaznivo dejanje, za katerega je predpisana kazen več kot petih let oziroma so ta
               kazniva dejanja taksativno navedena v tem členu zakona. Tudi direktiva Evropske
               unije, na katero smo se sklicevali že prej, se nanaša na hrambo podatkov in uporabo
               teh podatkov, prometnih, samo za huda kazniva dejanja. Jaz bi vas rad opozoril, da je
               zaupnost elektronskih komunikacij in sploh sporočanja, pisemska tajnost in podobno,
               izjemno visoko ovrednotena svoboščina tudi v naši ustavi. Izjemno visoko. In da je
               pravzaprav kompleten telekomunikacijski promet mobilnih operaterjev, fiksnih
               operaterjev, interneta in drugih omrežnih storitev vezan na predpostavko zaupnosti
               komunikacij. Če se dogaja to, kar danes slišimo, da vse več ljudi ne zaupa več
               mobilnim zvezam in fiksnim zvezam in drugim, internetu, elektronski pošti itn., potem
               se bodo postopoma začele odpirati druge komunikacijske poti in to bo dolgoročno ali
               pa že srednjeročno prispevalo in prineslo tudi škodo tem operaterjem. Danes nobeden
               ne telefonira več po mobilne aparatu, če ima za sporočiti kakšno bolj subtilno,
               osebno, ali kakšno drugo novico. Tega danes ljudje ne delajo več oziroma čedalje
               manj. Vprašajte se, zakaj. In to se mora enkrat nehati, mi moramo postaviti stvari
               tako, da bosta učinkovit nadzor in uporaba prometnih podatkov za preganjanje hudih
               kaznivih dejanj omogočena, da bo seveda odrejena na osnovi odredbe Vrhovnega sodišča,
               vendar ne smemo iti v stališče, ki je bilo danes že predstavljeno, da bi lahko z
               uporabo prometnih podatkov kar vnaprej nekako na zalogo, tako rekoč tudi odkrili
               obseg nekega dogodka, razsežnosti tega dogodka itn. Ne! Dogodek mora biti detektiran
               z drugimi metodami in potem se uporabljajo prometni podatki ali pa mogoče v ostrejši
               obliki, tudi prisluh ali drugi posegi v človekove svoboščine.</p>
               <p>Jaz bi še enkrat opozoril, da je način, kako so pri nas uporabljeni ali pa je mogoče
               uporabiti prometne podatke za kazenski postopek, ostrejši od tega, ki ga predvideva
               direktiva Evropske unije, da smo vzeli najdaljši možni rok, ki ga pri hrambi podatkov
               predvideva direktiva Evropske unije, in da pravzaprav vedno hočemo iti na najbolj
               skrajno, najbolj radikalno obliko ukrepa, ki ga sicer mogoče direktive omogočajo,
               vendar se ga le redko aplicira v posameznih državah članicah. Mislim, da to ni dobro
               za pravno naravo slovenske države. Hvala lepa.</p>
               <p>Mi bomo seveda sklepu matičnega delovnega telesa, kot ste lahko uganili,
               nasprotovali. Hvala.</p>
            </sp>
            <sp who="SDZ4:CukjatiFrance">

               <speaker>PREDSEDNIK FRANCE CUKJATI:</speaker>

               <p>Hvala. Gospod Jelen bo predstavil stališče Poslanske skupine Demokratične stranke
               upokojencev.</p>
            </sp>
            <sp who="SDZ4:JelenIvan">

               <speaker>IVAN JELEN:</speaker>

               <p>Hvala za besedo. Spoštovani predsednik, kolegice in kolegi. Predlagatelju z novelo v
               enem samem članu poskuša uvesti spremembo uporabe ukrepov po Zakonu o kazenskem
               postopku, ki se je z več ali manj danes veljavno vsebino v celoti oblikoval že v
               prejšnjem mandatu. Po naši oceni je predlog za spremembo neutemeljen, ker smo
               prepričani v negativne posledice uspešnosti dela pristojnih organov v zvezi z
               razkritjem in pregonom kaznivih dejanj, na kar bi definitivno vplivalo predlagano
               oženje kroga kaznivih dejanj za odkritje in pregon, po katerih je možno uporabiti
               ukrep pridobivanja podatkov iz prometa v elektronskih komunikacijah. Dejstvo je tudi,
               da so mnoga kazniva dejanja nadaljevana, ponavljajoča in spremljajoča ob drugih
               kriminalnih aktivnostih in uspešnost razkritja teh lahko pozitivno vpliva na
               učinkovit pregon drugih hujših deliktov. Jasno nam mora biti tudi naslednje. Za točno
               določena in opremljena kazniva dejanja, ki prav tako spadajo v okvir pregona, pri
               katerih gre za višjo stopnjo nevarnosti oziroma ogrožanja, je predpisana možnost
               uporabe ukrepov, to je prikritih ukrepov, kjer je bistveno večji poseg v zasebnost
               osumljenca. Pri ukrepih iz 149.b člena pa je z vidika posega v zasebnost ukrep tudi
               milejši. Torej je potrebno v skladu z načeli kazenskega prava upoštevati jasne
               razmejitve med intenzivnostjo ukrepov in s tem posegom v zasebnost tudi glede na težo
               kaznivega dejanja. Predlagano ožanje kroga kaznivih dejanj za ukrepanje po 149.b
               členu bi se torej negativno odražalo v reševanju kazenskih primerov. V naši poslanski
               skupini menimo, da tega ne smemo dopustiti, zato bomo podprli predlog matičnega
               delovnega telesa.</p>
            </sp>
            <sp who="SDZ4:CukjatiFrance">

               <speaker>PREDSEDNIK FRANCE CUKJATI:</speaker>

               <p>Hvala. Gospod Dimitrij Kovačič bo predstavil stališče Poslanske skupine Slovenske
               demokratske stranke. Prosim.</p>
            </sp>
            <sp who="SDZ4:KovačičDimitrij">

               <speaker>DIMITRIJ KOVAČIČ:</speaker>

               <p>Gospod predsednik, hvala lepa za besedo. Kolegice, kolegi! Zakona o spremembah in
               dopolnitvah kazenskega zakona v Poslanski skupini Slovenske demokratske stranke ne
               podpiramo, saj menimo, da ne gre za uskladitev iz direktive Evropske unije. Direktive
               Evropske unije, na katero se sklicujejo predlagatelji, namreč ne določa kaznivih
               dejanj, zaradi katerih se lahko odredi spremljanje in pridobivanje podatkov iz
               komunikacije v elektronskem omrežju za potrebe kazenskega postopka. Direktiva govori
               le o hujših kaznivih dejanjih, opredelitev teh hujših kaznivih dejanj pa je
               prepuščena notranjim zakonodajam držav članic. V naši zakonodaji imamo tako
               predpisano, da so hujša kazniva dejanja, za katere se lahko za potrebe kazenskega
               postopka odredi nadzor nad posameznimi elektronskimi komunikacijami, da so to vsa
               kazniva dejanja, katerih storilci se preganjajo po uradni dolžnosti, če so podani
               razlogi za sum, da je bilo storjeno, da se izvršuje ali da se pripravlja oziroma
               organizira kaznivo dejanje. To določilo sedaj veljavnega zakona je tako povsem
               usklajeno z evropsko direktivo, na katero se predlagatelji sklicujejo. Z evropsko
               direktivo bi bilo sicer usklajeno tudi spremenjeno določilo, kot je predlagano s
               strani predlagateljev, vendar poslanci Slovenske demokratske stranke menimo, da ne bi
               bilo dobro, če bi preveč zožili okvir dopustnosti uporabe tovrstnih prikritih
               preiskovalnih ukrepov, saj bi bil s tem v posameznih primerih kaznivih dejanj, kjer
               ni mogoče na drug način izslediti storilcev, lahko kazenski pregon onemogočen. Za
               družbo vsekakor ne bi bilo dobro, da bi tako lahko nekatera kazniva dejanja, za
               katera je zagrožena kazen zapora manjša od petih let, gre pa kljub temu za huda
               kazniva dejanja, ki se preganjajo po uradni dolžnosti, torej da bi takšna kazniva
               dejanja ostala neodkrita in nekaznovana.</p>
               <p>V Poslanski skupini Slovenske demokratske stranke se ne strinjamo, da sedanje
               določilo samo po sebi pomeni prekomerno uporabo prisluškovanja in nadzora nad
               elektronskimi komunikacijami. Uporaba takšnega prikritega preiskovalnega ukrepa je
               namreč še vedno zelo restriktivno dopustna, in sicer šele po tem, ko to odredi
               preiskovalni sodnik na obrazložen predlog državnega tožilca. Tako predlog za takšen
               nadzor kot odredba morata biti obrazložena in utemeljena z razlogi in z navedbo
               okoliščin, ki uporabo ukrepa narekujejo. Šele če je vse to zagotovljeno in do
               ustreznih podatkov, ki omogočajo učinkovit kazenski pregon, ni mogoče priti na drug
               način, se lahko takšen ukrep potem odredi in izvede. Zato, kot rečeno, poslanci
               Slovenske demokratske stranke predlaganega zakona skupine poslancev ne bomo podprli
               in se strinjamo s predlogom matičnega delovnega telesa, da zakon ni primeren za
               nadaljnjo obravnavo. Hvala.</p>
            </sp>
            <sp who="SDZ4:CukjatiFrance">

               <speaker>PREDSEDNIK FRANCE CUKJATI:</speaker>

               <p>Hvala. Gospa Darja Lavtižar Bebler bo predstavila stališča Poslanske skupine
               Socialnih demokratov. Izvolite.</p>
            </sp>
            <sp who="SDZ4:LavtižarBeblerDarja">

               <speaker>DARJA LAVTIŽAR BEBLER:</speaker>

               <p>Hvala za besedo, gospod predsednik. Spoštovane kolegice in kolegi! V Poslanski
               skupini Socialnih demokratov bomo predlog Skupine nepovezanih poslancev podprli. Še
               več, menimo, da bi se že Vlada sama morala domisliti, da je takšna sprememba Zakona o
               kazenskem postopku potrebna, in bi jo morala tudi sama pravočasno predlagati. En
               razlog za spremembe 149.a izhaja iz ustrezne direktive, ki jo je Evropski parlament
               potrdil marca 2006, torej dve leti pozneje, kot je prišlo do uveljavitve 149.a in
               149.b člena Zakona o kazenskem postopku, to pa je Državni zbor storil zaradi ustrezne
               odločbe Ustavnega sodišča.</p>
               <p>Drugi predlog oziroma razlog pa je ta, da je praksa pokazala, da je določilo prvega
               odstavka 149.b člena vendarle preveč ohlapno oziroma omogoča preveč elastično
               razlago, še posebej če sta, denimo, državni tožilec ali preiskovalni sodnik takšni
               razlagi posebej naklonjena.</p>
               <p>Naj mimogrede spomnim na svojevrstno afero, ki smo ji bili priča še pred nedavnim, ko
               so družini Strojan prikrito sledili in jim tudi prisluškovali, pa zato niso
               izpolnjevali ustreznih zahtev, določenih v Zakonu o kazenskem postopku. Edino, s
               čimer soglašamo v mnenju Vlade, je, da pogosto spreminjanje zakona o kazenskem
               postopku in tudi sicer kazenskopravne zakonodaje ni primerno in prinaša vrsto
               negativnih posledic. Toda nič kolikokrat v tem mandatu smo bili prav na področju, ki
               ga resorno pokriva Ministrstvo za pravosodje, priča ravnanju, ki je v nasprotju s tem
               vladnim stališčem.</p>
               <p>Podpiramo torej predlog, ki bo preciziral pogoj, da je ta ukrep mogoče izvesti samo v
               primeru, da gre za utemeljene razloge za sum in torej ne samo za neke imaginarne
               razloge za sum, da je bilo storjeno, da se izvršuje ali da se pripravlja oziroma
               organizira kaznivo dejanje. In to ne za vsa kazniva dejanja, za katero se storilec
               preganja po uradni dolžnosti, pač pa za tista kazniva dejanja, ki so v prejšnjem
               149.a členu v četrtem odstavku že našteta in pomenijo večjo družbeno nevarnost ter je
               zanje zagrožena zaporna kazen petih let oziroma več. V tem smislu je tudi mnenje
               Vlade o tem predlogu Skupine nepovezanih poslancev nestrokovno in ignorantsko. Vlada
               namreč meni, da direktiva, ki pridobivanje podatkov, o katerih je govor, omejuje na
               kazenske postopke v zvezi s hudimi kaznivimi dejanji, ne terja ustrezne uskladitve
               našega zakona o kazenskem postopku, ker češ da direktiva prepušča državam članicam,
               da same določijo, katera so ta huda dejanja, in da država članica lahko pač oceni, v
               tem primeru Slovenija, da so v povezavi z ukrepom, ki ga opredeljuje direktiva, taka
               vsa kazniva dejanja, katerih storilce že preganjamo po uradni dolžnosti.</p>
               <p>V kazenskopravni teoriji pa vendarle velja določena gradacija grede stopnje
               nevarnosti določenih kaznivih dejanj za posameznika, družbo in državo, kakor tudi
               gradacija, kdaj, v katerih pogojih in ob katerih predpostavkah sme država
               uveljavljati določene ukrepe, s katerimi posega v človekove pravice oziroma v
               človekovo zasebnost v tem primeru. Poleg tega pa je treba upoštevati še zelo pomembno
               načelo sorazmernosti, ukrep mora biti sorazmeren cilju, mora biti nujno potreben,
               zakonit in utemeljen oziroma obrazložen.</p>
               <p>V Poslanski skupini Socialnih demokratov bomo torej ta predlog Skupine nepovezanih
               poslancev podprli.</p>
            </sp>
            <sp who="SDZ4:CukjatiFrance">

               <speaker>PREDSEDNIK FRANCE CUKJATI:</speaker>

               <p>Hvala. Končali smo s predstavitvijo stališč poslanskih skupin. O predlogu sklepa bomo
               v skladu s časovnim potekom seje zbora odločali danes v okviru glasovanj čez pol ure,
               to je ob 20.15.</p>
               <p>S tem prekinjam to točko dnevnega reda.</p>
               <p>Prekinjam sejo zbora, ki jo bomo nadaljevali ob 20.15.</p>
               <stage type="time">(Seja je bila prekinjena ob 19.45 in se je nadaljevala ob 20.15.)</stage>
            </sp>
            <sp who="SDZ4:CukjatiFrance">

               <speaker>PREDSEDNIK FRANCE CUKJATI:</speaker>

               <p>Spoštovane poslanke in spoštovani poslanci! Prehajamo na glasovanje zbora o predlogih
               odločitev. Prosim vas, da preverite delovanje svojih glasovalnih naprav.</p>
               <p>Nadaljujemo s prekinjeno <title>19. točko dnevnega reda - prva obravnava Predloga zakona
                  o pokrajinah.</title>
               </p>
               <p>Prehajamo na odločanje o naslednjem predlogu sklepa: Predlog zakona o pokrajinah,
               prva obravnava, je primeren za nadaljnjo obravnavo. Glasujemo. Navzočih je 67 poslank
               in poslancev, za je glasovalo 54, proti 6.</p>
               <p><stage xml:id="Redna-30-2007-07-13.stage20">(Za je glasovalo 54.)</stage> <stage xml:id="Redna-30-2007-07-13.stage21">(Proti 6.)</stage></p>
               <p>Ugotavljam, da je zbor predlagani sklep sprejel, zato bo predlog zakona dodeljen v
               drugo obravnavo Odboru za lokalno samoupravo in regionalni razvoj kot matičnemu
               delovnemu telesu.</p>
               <p>S tem zaključujem to točko dnevnega reda.</p>
               <p>Nadaljujemo s prekinjeno <title>20. točko dnevnega reda - prva obravnava Predloga zakona
                  o volitvah v pokrajinah.</title>
               </p>
               <p>Prehajamo na odločanje o naslednjem predlogu sklepa: Predlog zakona o volitvah v
               pokrajinah, prva obravnava, je primeren za nadaljnjo obravnavo. Glasujemo. Navzočih
               je 68 poslank in poslancev, za je glasovalo 49, proti 6.</p>
               <p><stage xml:id="Redna-30-2007-07-13.stage22">(Za je glasovalo 49.)</stage> <stage xml:id="Redna-30-2007-07-13.stage23">(Proti 6.)</stage></p>
               <p>Ugotavljam, da je zbor predlagani sklep sprejel, zato bo predlog zakona dodeljen v
               drugo obravnavo Odboru za lokalno samoupravo in regionalni razvoj kot matičnemu
               delovnemu telesu.</p>
               <p>S tem zaključujem to točko dnevnega reda.</p>
               <p>Nadaljujemo s prekinjeno <title>21. točko dnevnega reda - prva obravnava Predloga zakona
                  o financiranju pokrajin.</title>
               </p>
               <p>Prehajamo na odločanje o naslednjem predlogu sklepa: Predlog zakona o financiranju
               pokrajin, prva obravnava, je primeren za nadaljnjo obravnavo. Glasujemo. Navzočih je
               68 poslank in poslancev, za je glasovalo 49, proti 10.</p>
               <p><stage xml:id="Redna-30-2007-07-13.stage24">(Za je glasovalo 49.)</stage> <stage xml:id="Redna-30-2007-07-13.stage25">(Proti 10.)</stage></p>
               <p>Ugotavljam, da je zbor predlagani sklep sprejel, zato bo predlog zakona dodeljen v
               drugo obravnavo Odboru za lokalno samoupravo in regionalni razvoj kot matičnemu
               delovnemu telesu.</p>
               <p>S tem zaključujem to točko dnevnega reda.</p>
               <p>Nadaljujemo s prekinjeno <title>10. točko dnevnega reda - obravnava Predloga zakona o
                  spremembah in dopolnitvah Zakona o kazenskem postopku, skrajšani postopek.</title>
               </p>
               <p>Prehajamo na odločanje o naslednjem predlogu sklepa: Predlog zakona o spremembah in
               dopolnitvah zakona o kazenskem postopku ni primeren za nadaljnjo obravnavo.
               Glasujemo. Glasovanje teče. Navzočih je 69 poslank in poslancev, za je glasovalo 49,
               proti 20.</p>
               <p><stage xml:id="Redna-30-2007-07-13.stage26">(Za je glasovalo 49.)</stage> <stage xml:id="Redna-30-2007-07-13.stage27">(Proti 20.)</stage></p>
               <p>Ugotavljam, da je zbor sklep sprejel, zato je zakonodajni postopek o predlogu zakona
               končan. S tem zaključujem to točko dnevnega reda.</p>
               <p>Nadaljujemo s <title>prekinjeno 2. točko dnevnega reda</title>, to je s <title>tretjo
                  obravnavo Predloga zakona o pravnih naslednicah pooblaščenih investicijskih družb</title>
               </p>
               <p>Državni zbor je v sredo, 11. julija 2007, opravil drugo obravnavo navedenega predloga
               zakona. Ker so bili v drugi obravnavi sprejeti amandmaji k manj kot desetini členov
               dopolnjenega predloga zakona, je zbor na predlog predlagatelja zakona sklenil, da bo
               na podlagi prvega odstavka 138. člena Poslovnika zbora še na tej seji opravil tretjo
               obravnavo predloga zakona.</p>
               <p>Prehajamo na razpravo o vloženih amandmajih, ki ste jih prejeli. V razpravo dajem
               amandma poslanskih skupin: SDS, NSi, SLS in DeSUS k 24.a členu. Prijava za razpravo
               teče. Je kdo želel razpravljati? Ne, potem razprave ni in prehajamo na glasovanje o
               predlogu amandmaja.</p>
               <p>Glasujemo. Glasovanje o amandmaju teče. Navzočih je 64 poslank in poslancev, za je
               glasovalo 59, proti 1.</p>
               <p><stage xml:id="Redna-30-2007-07-13.stage28">(Za je glasovalo 59.)</stage> <stage xml:id="Redna-30-2007-07-13.stage29">(Proti 1.)</stage></p>
               <p>Ugotavljam, da je amandma sprejet.</p>
               <p>V razpravo dajem amandma poslanskih skupin: SDS, NSi, SLS in DeSUS k 24.b členu. Je
               kakšen interes za razpravo? Ni, razpravo zaključujem in prehajamo na odločanje o
               amandmaju.</p>
               <p>Glasujemo. Glasovanje teče. Navzočih je 66 poslank in poslancev, za je glasovalo 60,
               proti 2.</p>
               <p><stage xml:id="Redna-30-2007-07-13.stage30">(Za je glasovalo 60.)</stage> <stage xml:id="Redna-30-2007-07-13.stage31">(Proti 2.)</stage></p>
               <p>Ugotavljam, da je amandma sprejet.</p>
               <p>Končali smo z odločanjem o amandmajih.</p>
               <p>Na podlagi petega odstavka 140. člena Poslovnika zbora vas obveščam, da me je
               Zakonodajno-pravna služba oziroma Vlada nista opozorili, da bi bil zaradi sprejetih
               amandmajev predlog zakona neusklajen.</p>
               <p>Prehajamo na odločanje o predlogu zakona. Glasujemo. Navzočih je 68 poslank in
               poslancev, za 63, proti 1.</p>
               <p><stage xml:id="Redna-30-2007-07-13.stage32">(Za je glasovalo)</stage> <stage xml:id="Redna-30-2007-07-13.stage33">(Proti 1.)</stage></p>
               <p>Ugotavljam, da je zakon sprejet. S tem zaključujem to točko dnevnega reda.</p>
               <p>Nadaljujemo s <title>prekinjeno 6. točko dnevnega reda - tretja obravnav Predloga zakona
                  o službi v Slovenski vojski.</title> Državni zbor je v sredo, 11. julija 2007,
               opravil drugo obravnavo predloga zakona. Ker k dopolnjenemu Predlogu zakona amandmaji
               niso bili sprejeti, amandmajev v tretji obravnavi ni možno vlagati in zato v skladu s
               139. členom Poslovnika zbora prehajamo na odločanje o predlogu zakona. Na podlagi
               petega odstavka 140. člena Poslovnika zbora vas obveščam, da me Zakonodajno-pravna
               služba oziroma Vlada nista opozorili, da bi bil zaradi amandmajev, sprejetih na
               matičnem delovnem telesu, predlog zakona neusklajen. Obrazložitev glasu v imenu
               poslanske skupine? Izvolite, gospod Anderlič.</p>
            </sp>
            <sp who="SDZ4:AnderličAnton">

               <speaker>ANTON ANDERLIČ:</speaker>

               <p>Poslanci Poslanskega kluba Liberalne demokracije Slovenije bomo glasovali za zakon,
               vendar z zelo grenkim priokusom, kajti tako kot je nastajal ta zakon in tako velika
               pričakovanja, kot so bila, so se na koncu izjalovila zaradi neverodostojnosti
               ministra in tistih, ki so zakon delali. Namreč, dve leti in pol se je zakon sprehajal
               po spletnih straneh Ministrstva za obrambo in v eni izmed verziji je bilo lepo
               urejeno in tako kot so pričakovali pripadniki Slovenske vojske, da bo za delo izven
               države poseben predpis in urejeno tako, kot imajo to urejeni vojaki in tisti, ki
               sodelujejo na operacijah iz drugih držav na istih misijah, v istih državah, kjer
               sodelujejo naši vojaki. To je iz zakona izginilo.</p>
               <p>Prav tako je bilo tudi predlagano, da se bodo razvrstile nekatere posebne kategorije,
               posebni poklici za posebne razrede v istem predlogu zakona - to je vse povzeto s
               strani Ministrstva za obrambo. Mi smo poskušali skozi razpravo in tudi z amandmaji v
               tem tednu to vrniti nazaj - to ni uspelo. Mislite si sami, kar si lahko mislite,
               ampak kako lahko verjamete ministru, ki pravi, 19.4., ko je zakon prišel v proceduro:
               <q>"Ker sedaj je bil problem to, da se je morala tudi za vojsko, za njene plače, da so
               se morali pogajati sindikati. To ni nikjer na svetu, da bi se vojska za svoje plače
               pogajala s sindikati in tudi vojaki niso nikjer javni uslužbenci, tako kot je to pri
               nas. In ta zakon bo te stvari uredil."</q> Odmevi 19.4., s katerimi, z izjavami, je
               minister pospremil zakon v proceduro in obljubil vojakom in pripadnikom Slovenske
               vojske, da bo ta zakon te stvari uredil. Dobili pa smo, kar smo dobili. Ni mogoče
               ponavljati v tem kratkem času vsega, kar je bilo razpravi, ampak tisto bistveno, kar
               ste spustili v 58. in 59. členu, da bi uredili: prvič, status tistih, ki gredo izven
               države, da bi jih posebej obravnavali, tako plačo, dodatke in vse ostalo, da bi tisti
               denar, ki je zaslužen izven države, tako kot je tudi za druge delavce, ki delajo v
               Bruslju, kjerkoli drugje, po nalogu države Republike Slovenije - za vojake to ni
               moglo biti urejeno, za vse ostalo je. In zato, ker pa vendarle je zakon prišel po
               dolgem času v proceduro, ga bomo podprli, vendar ta priokus, da nismo uredili statusa
               zaradi tega, ker je minister govoril eno, zavedel sindikate in še koga drugega,
               javnost, prinesel pa drug zakon, bo pač ta priokus ostal in verjamem, da bomo kmalu
               ta zakon nadgradili. Hvala.</p>
            </sp>
            <sp who="SDZ4:CukjatiFrance">

               <speaker>PREDSEDNIK FRANCE CUKJATI:</speaker>

               <p>Hvala. Še kakšen interes za obrazložitev glasu? V imenu poslanske skupine? Izvolite.
               Gospod Juri.</p>
            </sp>
            <sp who="SDZ4:JuriAurelio">

               <speaker>AURELIO JURI:</speaker>

               <p>Mi zakonu, kot smo včeraj napovedovali, ne bomo nasprotovali, ker vendarle, kljub
               pomanjkljivostim, prinaša nekaj izboljšav, ki bodo pomagale k temu, da se vrste
               znotraj Slovenske vojske nekoliko bolje uredijo. Ampak smo zamudili priložnost;
               zamudili smo priložnost, da bi dejansko tisti problematiko deficita posameznih
               poklicev nekoliko bolje uredili, dolgoročneje in učinki bodo videni že čez nekaj
               časa.</p>
               <p>Mi si tudi želimo, da bi vlagatelj imel prav, da bo odtekanje teh kadrov se s tem
               zakonom ustavil, ampak bomo že čez nekaj časa povprašali za stanje, in če ne bo
               boljšega, bo odgovornost vsa vladna. Hvala.</p>
            </sp>
            <sp who="SDZ4:CukjatiFrance">

               <speaker>PREDSEDNIK FRANCE CUKJATI:</speaker>

               <p>Hvala. Kakšen interes po obrazložitvi v sovjem imenu? <stage xml:id="Redna-30-2007-07-13.stage34">(Ne.)</stage> Glasujemo. Navzočih je 68
               poslank in poslancev, za je glasovalo 60, proti nihče.</p>
               <p><stage xml:id="Redna-30-2007-07-13.stage35">(Za je glasovalo 60.)</stage> <stage xml:id="Redna-30-2007-07-13.stage36">(Proti nihče.)</stage></p>
               <p>Ugotavljam, da je zakon sprejet. S tem zaključujem to točko dnevnega reda.</p>
               <p>Nadaljujemo s <title>prekinjeno 24. točko dnevnega reda - s ponovnim odločanjem o Zakonu
                  o spremembah in dopolnitvah Zakona o zasebnem varovanju.</title> Prehajamo na
               odločanje o navedenem zakonu. Ob tem vas želim opozoriti, da mora pri ponovnem
               odločanju, skladno z drugim odstavkom 91. člena Ustave Republike Slovenije, za
               sprejem navedenega zakona glasovati večina vseh poslancev zbora, to je 46 ali več.
               Glasujemo. Navzočih je 69 poslank in poslancev, za je glasovalo 45, proti 20.</p>
               <p><stage xml:id="Redna-30-2007-07-13.stage37">(Za je glasovalo 45.)</stage> <stage xml:id="Redna-30-2007-07-13.stage38">(Proti 20.)</stage></p>
               <p>Ugotavljam, da zakon ni sprejet.</p>
               <p>S tem zaključujem to točko dnevnega reda. Zaključujem 30. sejo Državnega zbora
               Republike Slovenije in s tem tudi spomladansko zasedanje zbora. Vsem kolegicam in
               kolegom želim prijetne počitnice in da se v jeseni vrnete dobre volje, polni
               optimizma in nove energije!</p>
               <stage type="time">(Seja je bila končana 13. julij 2007 ob 20.20.)</stage>
            </sp>
         </div>
      </body>
   </text>
</TEI>