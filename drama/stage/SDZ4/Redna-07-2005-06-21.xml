<?xml version="1.0" encoding="UTF-8"?><TEI xmlns="http://www.tei-c.org/ns/1.0" xmlns:xi="http://www.w3.org/2001/XInclude" xml:id="Redna-07-2005-06-21">
   <teiHeader>
      <fileDesc>
         <titleStmt>
            <title>Zapisniki sej Državnega zbora Republike Slovenije</title>
            <respStmt>
               <persName>Andrej Pančur</persName>
               <resp xml:lang="sl">Kodiranje TEI</resp>
               <resp xml:lang="en">TEI corpus encoding</resp>
            </respStmt>
         </titleStmt>
         <publicationStmt>
            <publisher>
               <orgName xml:lang="sl">Inštitut za novejšo zgodovino</orgName>
               <orgName xml:lang="en">Institute of Contemporary History</orgName>
               <ref target="http://www.inz.si/">http://www.inz.si/</ref>
               <address>
                  <street>Kongresni trg 1</street>
                  <settlement>Ljubljana</settlement>
                  <postCode>1000</postCode>
                  <country xml:lang="sl">Slovenija</country>
                  <country xml:lang="en">Slovenia</country>
               </address>
               <email>inz@inz.si</email>
            </publisher>
            <distributor>DARIAH-SI</distributor>
            <distributor>CLARIN.SI</distributor>
            <availability status="free">
               <licence>http://creativecommons.org/licenses/by/4.0/</licence>
               <p xml:lang="en">This work is licensed under the <ref target="http://creativecommons.org/licenses/by/4.0/">Creative Commons
                                Attribution 4.0 International License</ref>.</p>
               <p xml:lang="sl">To delo je ponujeno pod <ref target="http://creativecommons.org/licenses/by/4.0/">Creative Commons
                                Priznanje avtorstva 4.0 mednarodna licenca</ref>.</p>
            </availability>
            <date when="2019-01-10+01:00"/>
         </publicationStmt>
         <sourceDesc>
            <bibl>
               <idno type="custom" subtype="day">SZA|96EA4FC21026E2CCC12570310030D274</idno>
               <idno type="URI">https://www.dz-rs.si/wps/portal/Home/deloDZ/seje/evidenca?mandat=IV&amp;type=sz&amp;uid=96EA4FC21026E2CCC12570310030D274</idno>
            </bibl>
         </sourceDesc>
      </fileDesc>
      <profileDesc>
         <settingDesc>
            <setting who="#Redna-07-2005-06-21.DZ" n="07">
               <name>Redna</name>
               <date when="2005-06-21"/>
            </setting>
         </settingDesc>
         <particDesc>
            <listOrg>
               <org xml:id="Redna-07-2005-06-21.DZ">
                  <orgName xml:lang="sl">Državni zbor Republike Slovenije</orgName>
                  <listEvent>
                     <head>Mandat</head>
                     <event n="4" notBefore="2004-10-22" notAfter="2008-10-15">
                        <label>4. mandat (2004-2008)</label>
                     </event>
                  </listEvent>
               </org>
            </listOrg>
         </particDesc>
      </profileDesc>
   </teiHeader>
   <text>
      <body>
         <div>


            <head>DRŽAVNI ZBOR REPUBLIKE SLOVENIJE</head>
            <stage type="session">Nadaljevanje 7. seje</stage>
            <stage type="date">(21. junij 2005)</stage>
            <stage type="chairman">Sejo je vodil Sašo Peče, podpredsednik državnega zbora.</stage>
            <stage type="time">Seja se je pričela ob 13.30 uri. </stage>


            <sp who="SDZ4:PečeSašo">

               <speaker>PODPREDSEDNIK SAŠO PEČE:</speaker>

               <p>Spoštovane poslanke, spoštovani poslanci, navzoči, predsednik vlade, minister.
               Nadaljujemo s prekinjeno 7. sejo državnega zbora Republike Slovenije. Obveščene sem,
               da so zadržani in se današnje seje ne morejo udeležiti naslednje poslanke in
               poslanci: Roberto Battelli, Stanislav Brenčič od 16. ure dalje, Ljubo Germič, Aleš
               Gulič, Kristijan Janc, Drago Koren, Vili Rezman od 14. ure dalje, dr. Mitja Slavinec,
               Aloj Sok od 13. ure dalje, Bojan Starman, Majda Širca, Vili Trofenik, Cveta Zalokar
               Oražem in mag. Franc Žnidaršič od 14. ure naprej.</p>
               <p>Prehajamo na <title>11. TOČKO DNEVNEGA REDA - TO JE NA RAZPRAVO O ODGOVORU MINISTRA ZA
                  FINANCE DR. ANDREJA BAJUKA NA POSLANSKO VPRAŠANJE MAG. MILANA M. CVIKLA V ZVEZI Z
                  NASLEDNJO FINANČNO PERSPEKTIVO.</title> Ob tem vas opozarjam, da je prijavljen skupni
               čas razprave 5 ur in 55 minut. Državni zbor je na 6. seji sklenil, da opravi razpravo
               o odgovoru, ki ga je minister za finance dr. Andrej Bajuk podal na poslansko
               vprašanje mag. Milana M. Cvikla v zvezi z naslednjo finančno perspektivo EU. Zato
               besedo dajem gospodu Milanu M. Cviklu. Izvolite.</p>
            </sp>
            <sp who="SDZ4:CviklMilanMartin">

               <speaker>MAG. MILAN M. CVIKL:</speaker>

               <p>Gospod predsedujoči, gospod predsednik vlade, minister za finance, poslanke in
               poslanci.</p>
               <p>Danes naj bi državni zbor opravil razprav o mojem poslanskem vprašanju finančnemu
               ministru gospodu Bajuku, v zvezi s slovenskimi stališči v pogajanjih o novih finančni
               perspektivi. Pred tremi tedni smo predlagali, da bi o tej razpravi govorili pred
               propadom evropskega vrha. To bi bilo dobro, ker bi si tem omogočili, da bi mogoče na
               tem evropskem vrhu med evropskimi voditelji tudi naši slovenski voditelji, gospod
               predsednik vlade, na žalost je bil na vrhu brez ministra za finance, minuli konec
               tedna mogoče dosegli kaj več. Vendar danes govorimo dan po tem. Dan po tem, ko se na
               vrhu Evropske unije voditelji niso mogli dogovoriti o dveh ključnih vprašanjih. Niti
               o tem, kako naprej z ratifikacijo evropske ustave, niti o tem, ali sprejemamo predlog
               večletnega proračunskega okvirja, kot ga je predlagalo luksemburško predsedstvo.
               Danes bo torej debata o drugih vprašanjih, upam, da bo debata o poročilu z evropskega
               vrha in da bo debata o tem, kako doma naprej. Doma bo verjetno potrebno ubrati
               drugačno pogajalsko taktiko. Konec koncev smo ravno zaradi tega ob odločanju o tem,
               da gospod minister za finance ni ustrezno odgovoril na moje poslansko vprašanje v
               prejšnjem mesecu, dobili podporo nekaterih poslancev vladajoče koalicije in imamo
               danes razpravo.</p>
               <p>Mi smo po propadu dogovora voditeljev izrazili obžalovanje zaradi tega in seveda
               napovedali, da je potrebno delovati takoj. Verjetno se je potrebno takoj dogovoriti
               za spremembo slovenske ustave, ki bo omogočala regionalizacijo države, ker bomo samo
               na tej podlagi v pozni jeseni letošnjega leta ali nekje v času avstrijskega in
               finskega predsedstva prišli do dogovora o naslednji finančni perspektivi. Ob tem pa
               obžalujemo relativno, kolikor nam je poznano, neaktivno vlogo Republike Slovenije na
               vrhu Evropske unije. Sam sem v četrtek ob obisku v Bruslju obžaloval, da z mano ni
               bil gospod Bojan Starman, ko smo v evropskem parlamentu na odboru za finance
               razpravljali o stališču držav 25 o predlogu in o stališčih glede naslednje finančne
               perspektive.</p>
               <p>Zakaj pravim in ocenjujem, da je bila vloga relativno neaktivna? Ker se Slovenija v
               končni fazi, čisto na koncu, ni odločila, da bi sodelovala v višjegrajski skupini
               držav, ki je skušala še z zadnjimi napori pomagati do dogovora. To trdim zato, ker
               smo v preteklih letih, tudi približno isti čas lanskega leta, na junijskem vrhu leta
               2004, skupaj z drugimi, enakomislečimi državami pripomogli do dogovora glede ustave.</p>
               <p>Kako torej naprej? Menimo, da bi bilo danes potrebno opraviti razpravo o pristopu
               vlade k pogajanjem, o vlogi posameznih ministrov pri tem. Minister za finance, doktor
               Bajuk, mi ni dal dobrega odgovora. Če se spomnite, je prebral nek dokument, prejšnji
               mesec, zato me zanima, kdo je bil dejanski vodja pogajanj. Predsednik vlade, minister
               Bajuk, državni sekretar, gospod Koprol, ali kdo drug?</p>
               <p>Veseli me, da je z nami predsednik vlade, da nam bo seveda on iz prve roke
               predstavil dogajanja na vrhu in predvsem način delovanja Republike Slovenije o
               evropskih zadevah od 3. decembra dalje.</p>
               <p>Zanima nas torej, ali je vlada naredila dovolj, da bi bila pogajalska pozicija dobra
               in, ali je tudi v okviru Evropske unije delovala ustrezno. To je prvo ključno
               vprašanje.</p>
               <p>Drugo vprašanje pa je celosten odnos med koalicijo in opozicijo v državnem zboru o
               evropskih vprašanjih. Imamo zakon o sodelovanju med vlado in državnim zborom o
               zadevah Evropske unije. Tega zakona se po našem mnenju ne spoštuje v celoti. Predvsem
               pa je potrebno po mandat za pogajanja priti pred tem, ko se gre na pogajanja. Če nam
               je že luksemburško predsedstvo <gap n="..."/><stage xml:id="Redna-07-2005-06-21.stage5">/Opozorilni znak za konec razprave./</stage><gap n="..."/> ponudilo
               neka sredstva, je mandat potrebno pridobiti v državnem zboru pred pogovori z njimi in
               ne kasneje. To mislim, da bi bila dobra iztočnica za današnji pogovor.</p>
               <p>Hvala lepa.</p>
            </sp>
            <sp who="SDZ4:PečeSašo">

               <speaker>PODPREDSEDNIK SAŠO PEČE:</speaker>

               <p>Hvala za uvodno obrazložitev. K besedi pa vabim predsednika vlade, gospoda Janeza
               Janšo. Izvolite.</p>
            </sp>
            <sp who="SDZ4:JanšaJanez">

               <speaker>JANEZ JANŠA:</speaker>

               <p>Spoštovani gospod predsedujoči, kolegice in kolegi! Spoštovane poslanke in poslanci!</p>
               <p>O naslednji finančni perspektivi se pogovarjamo v času, ko je krog pogajanj, ki je
               bil izveden v času luksemburškega predsedovanja, zaključen, pogajalska strategija, ki
               smo jo sprejeli za ta krog, je mimo. Za naslednji krog pogajanj, ko bo dan nov
               predlog, bo treba sprejeti novo pogajalsko strategijo. Predlog bo drugačen in tudi
               Slovenija bo v drugačnem položaju. Tako da se glede na formalno začrtan okvir te
               točke dnevnega reda pogovarjamo o zgodovini. V parlamentu se bomo morali pogovarjati
               o novi strategiji takrat, ko bo pač dan nov predlog. In ta bo drugačen. Razmere so se
               spremenile. Slovenija se je na tem zadnjem evropskem vrhu, pa tudi že prej, pogajala
               v okviru mandata, ki ji ga je nazadnje potrdilo matično delovno telo v državnem
               zboru, celo več teles je o tem razpravljalo. Imeli smo mandat, da ne smemo pristati
               na slabši neto položaj Slovenije, kot pa je dvakrat boljši od tega, ki ga imamo do
               konca leta 2006. In tega mandata smo se držali prej in kasneje. Dejstvo je, da
               pogajanja niso bila uspešna, še zdaleč ne zaradi Slovenije; smešno bi bilo misliti,
               da smo mi bili tisti, ki bi lahko vplivali na to, recimo, da bi bila Velika Britanija
               zadovoljna s tem izkupičkom. Po tem zadnjem predlogu luksemburškega predsedstva, ki
               je bil v skladu z našo pogajalsko strategijo in pogajalskim mandatom, bi Slovenija
               dobila nekaj manj kot 4 milijarde tolarjev neto iz evropskega proračuna do leta 2013.
               Lahko bi se odpovedali vsem tem milijardam, pa bi to bilo komaj polovica britanskega
               rabata za eno leto. To so te dimenzije, ki nam morajo biti jasne, še posebej, če kdo
               govori, da bi mi lahko vplivali na drugačen zaključek teh pogajanj.</p>
               <p>Osnovni problem, zaradi katerega so pogajanja v tem mandatu luksemburškega
               predsedstva propadla, je veliko neskladje med formalnimi opredelitvami Evropske
               unije, tudi formalno sprejetimi strateškimi dokumenti, kot je, recimo, lizbonska
               strategija na eni strani, in evropskimi proračuni na drugi strani. Evropska unija je
               tu deloma podobna <q>"slovenski zgodbi o uspehu"</q> - pod narekovaji - v zadnjih letih, ko
               smo se zaklinjali na tehnološki razvoj in na vse ostalo, hkrati pa smo imeli s
               strukturo proračuna določene dejansko povsem drugačne prioritete. Enako je v Evropski
               uniji. Tudi ta zadnji predlog je še vedno vseboval večji del evropskega proračuna za
               zadeve, ki zagotovo ne bodo prispevale k hitrejšemu razvoju, k večji konkurenčnosti
               članic Evropske unije. In tu bo prišlo do sprememb, tu mora priti do sprememb, ne
               glede na to, koliko je vsaj za to finančno perspektivo tudi našega neposrednega
               interesa. S tega vidika je treba priznati, da so skandinavske države, Velika
               Britanija, Finska, tudi nekatere nove članice, da so oziroma da smo opozarjale na
               prave probleme. Nismo jih postavili tako ostro, kot je to naredila Velika Britanija,
               vendar pa je struktura evropskega proračuna dejansko eden od ključnih problemov
               Evropske unije v tem trenutku. In dokler to vprašanje ne bo razrešeno, se Evropa ne
               bo razvija hitreje, ne bo dosegala po konkurenčnosti najbolj razvitih okolij v
               globalnem svetu, lahko sprejmemo še 100 lizbonskih strategij, če jih ne bomo tudi
               financirali, bodo to mrtve črke na papirju.</p>
               <p>Sedaj na koncu teh razprav v poznih nočnih oziroma zgodnjih jutranjih urah, v soboto
               je bilo jasno, da ta evropski vrh ni imel nikakršnih možnosti, da sprejme to
               strategijo, voditelji nekaterih držav so po seji enostavno razdelili tekste, ki so
               jih prinesli že s seboj. Dejstvo je tudi, da praktično nobena finančna perspektiva,
               nobeden evropski proračun ni bil sprejet leto in pol pred začetkom veljavnosti.
               Zadnji za obdobje, ki sedaj velja, je bil sprejet marca za januar naslednje leto z
               začetkom veljavnosti, se pravi 8 mesecev, 9 mesecev prej, sedaj je še 18 mesecev do
               takrat, tako da s tega vidika, če bi upoštevali samo časovno dimenzijo, to ni
               nikakršen problemi in nikakršna kriza. Slabo je, da naslednja bilančna perspektiva ni
               bila sprejeta na tokratnem vrhu, najprej iz političnih razlogov, ker bi Evropska
               unija pač dokazala, da po zapletih z ratifikacijo evropske ustavne pogodbe vendarle
               učinkovito deluje, da je sposobna učinkovito delovati tudi v takšni situaciji.
               Drugič, bi bilo zgodnje sprejetje evropskega proračuna za naslednje obdobje zelo
               dobro predvsem za nove članice, ki rabijo več časa za to, da se pripravijo na
               učinkovito črpanje sredstev iz tega proračuna. Tega časa bo manj, nekatere priprave
               je seveda možno vseeno opraviti in jih bomo. Natančnih okvirjev pa seveda nimamo in
               to bo tudi težava, ki jo bo imela vlada, ko bo pripravljala proračun Slovenije za
               naslednji dve leti. Ta okvir, vezan na evropska sredstva, bo v veliki meri nejasen in
               bo pač potrebno pripraviti proračun za leto 2006 in 2007 na podlagi ocen, ne pa na
               podlagi že sprejetih dejstev.</p>
               <p>Tudi razprava o tem, kako nadaljevati postopek glede ratifikacije evropske ustavne
               pogodbe, je vplivala na, če ne na drugega, na to, da je bilo manj časa, manj
               produktivnega časa za razpravo o naslednji finančni perspektivi, ampak tudi, če bi ga
               posvetili tudi eden teden v tem trenutku ni bilo možno doseči več, ker je šlo za
               strukturne razlike, ki so se odrazile v političnem stališču posamičnih držav. Evropa
               pač, tudi stara Evropa, Evropa nekdanjih članic Evropske unije, starih članic EU,
               Evropa 15 je razdeljena na tiste države predvsem na skandinavske države, Veliko
               Britanijo, Finsko, deloma še nekatere države, ki so že začele ali pa izpeljale
               gospodarske reforme, ki so povečale storitveni sektor, ki so zmanjšale odvisnost
               nacionalnega gospodarstva od industrije in te družbe so v tem globalnem svetu, ko
               prihajajo ceneni industrijski izdelki iz Kitajske, Južne Azije, Indije, konkurenčne.
               Druge družbe, ki tega niso naredile, Italija na primer, Francija, v veliki meri
               Nemčija, pa so tukaj manj konkurenčne, nekatere na začetku reform, nekatere še brez
               tega, nekatere so, recimo, z zniževanjem tečaja lira, Italija, ko je imela še lastno
               valuto, spodbujala izvoz, vplivale na to, da je bil njihov izvoz konkurenčen, zdaj ko
               so v evro območju, to ni več možno, zato se tudi pojavlja nostalgija po uvajanju
               nacionalne valute nazaj, kar je seveda več ali manj irelevantno. Seveda se ta
               različen realen položaj držav članic Evropske unije potem izraža tudi, ko gre za
               stališča v zvezi s proračunom, to je ključni dokument. Tukaj so velikanske razlike
               med državami članicami, tako med tistimi, ki so neto plačnice, kot med tistimi, ki so
               neto prejemnice. In jaz verjamem, da je marsikdo v Sloveniji pod vtisom, stalnih
               izjav nekaterih profesorjev, ki pravijo, da je Evropska unija kot Jugoslavija. Jaz
               vam zagotavljam, da ko gre za denar, je to velikanska razlika. V Jugoslaviji so
               odločali tisti, ki so dobivali, v Evropski uniji pa odločajo tisti, ki plačujejo. To
               je to nek normalen svet in temu se je pač treba in se bo treba prilagoditi. In
               Slovenija se bo tem novim razmeram prilagodila.</p>
               <p>Kriza, ki je politično v zvezi z neratifikacijo evropske ustavne pogodbe, bo trajala
               približno eno leto, v tem času bodo našli nekatere odgovore, in nekatere države
               nadaljujejo z ratifikacijo. Mi bomo nadaljevali z izpolnjevanjem pogojev za prevzem
               evra. Takoj bomo šli v pogajanja za oblikovanje kohezijskih regij oziroma za
               priznanje s strani Evropske unije naših kohezijskih regij. Žal nam je, da se je
               <gap n="..."/><stage xml:id="Redna-07-2005-06-21.stage6">/Opozorilni znak za konec razprave./</stage><gap n="..."/> pogajala že prejšnja vlada, ker če bi
               nekateri, ki so se vozili v Hanoj in v Vietnam delali bolj na tem vprašanju, bi bilo
               morda stanje boljše v tistem času. Tako nas tukaj časa trdo delo in treba se bo
               izpogajati, kljub temu da nekaterih pogojev ne izpolnjujemo. Eden od ključnih pogojev
               je to, da<gap n="..."/></p>
            </sp>
            <sp who="SDZ4:PečeSašo">

               <speaker>PODPREDSEDNIK SAŠO PEČE:</speaker>

               <p>Gospod Janša, jaz prosim, če zaključite.</p>
            </sp>
            <sp who="SDZ4:JanšaJanez">

               <speaker>JANEZ JANŠA:</speaker>

               <p>Samo še en stavek. <gap n="..."/>da je bil sprejet sklep, da se kohezijske regije v državah
               članicah ne bodo spreminjale prej kot v roku treh let po sprejetju zadnje direktive
               in ta čas še ni nastopil in bomo morali ta datum s pogajanji premakniti, če bomo
               uspešni. Hvala lepa.</p>
            </sp>
            <sp who="SDZ4:PečeSašo">

               <speaker>PODPREDSEDNIK SAŠO PEČE:</speaker>

               <p>Zahvaljujem se vam za vaš uvodni odgovor. Mi pa prehajamo na predstavitev stališč
               poslanskih skupin. Besedo ima poslanska skupina Slovenske ljudske stranke, gospod
               Kangler.</p>
            </sp>
            <sp who="SDZ4:KanglerFranc">

               <speaker>FRANC KANGLER:</speaker>

               <p>Hvala za besedo. Spoštovane poslanke in poslanci. Spoštovani predsednik vlade,
               spoštovani finančni minister, mislim, da ni odveč, da danes na tem mestu in v
               slovenskem parlamentu spregovorimo o bodoči finančni perspektivi v Evropski uniji,
               katere del smo tudi mi kot slovenska država. Čeprav bi rad poudaril na začetku, da je
               res, kot je eden izmed predstavnikov druge poslanske skupine je uvodoma dejal, da so
               nekateri poslanci koalicije, gre za dva naša poslanca, podprla predlog gospoda
               Cvikla, da na tem mestu v parlamentu spregovorimo.</p>
               <p>Rad bi tudi poudaril, da poslanska skupina Slovenske ljudske stranke, in tudi tista
               dva poslanca, ki sta ta predlog podprla, sta odgovor ministra, finančnega ministra,
               gospoda Bajuka ocenila, da je bil odgovor ustrezen. Istočasno sta pa menila, da ni
               odveč in da razprava v parlamentu ne škodi, če na tem mestu tudi spregovorimo. In
               prav gotovo v poslanski skupini Slovenske ljudske stranke ocenjujemo, in smo tudi
               veseli, da smo danes lahko vsi poslanci na tem mestu slišali dejansko poročilo
               predsednika vlade, gospoda Janeza Janša, o bodoči perspektivi, finančni perspektivi
               Evropske unije in o nekaterih procesih, ki so se dogajali v Luksemburgu. Res je, da
               je gospod Bajuk kot vodja delovne skupine in kot finančni minister odgovoren za
               finančno perspektivo skupaj z vlado.</p>
               <p>V poslanski skupini Slovenske ljudske stranke smo mnenja, da proces luksemburškega
               predsedstva za nadaljnji razvoj, ki se je dogajal in ki se bo še dogajal, ne sme
               bistveno vplivati na regionalni razvoj v Sloveniji. Je pa res, da ta proces od
               tistega trenutka, ko se je v nekaterih članicah Evropske unije zalomilo, da ni bila
               ustavna pogodba sprejeta na referendumu, bistveno spremenil položaj tudi Slovenije
               pri samem pogajanju. In prav gotovo zelo močno vplivajo nekateri dogodki v zadnjem
               času v Evropski uniji na javni finančni položaj v Sloveniji, in tudi na gospodarsko
               rast v Republiki Sloveniji.</p>
               <p>V poslanski skupini Slovenske ljudske stranke smo mnenja, da je potrebno storiti
               vse, da Slovenija čim dlje ostane neto prejemnica. Zato je potrebno prilagoditi
               regionalno politiko, in prilagoditi regionalni razvoj tako, da bomo lahko kot
               slovenska država, kohezijske ovojnice, predvsem kohezijsko politiko, črpali na ta
               način, da bomo zagotovili enakomeren regionalni in seveda predvsem pa skladen razvoj,
               tako v Sloveniji kot tudi v Evropski uniji.</p>
               <p>Kohezijske ovojnice ali kohezijska politika mora biti prioriteta slovenske politike.
               Občutno znižanje sredstev, tudi v osnutku finančne luksemburške perspektive v
               Evropski uniji ne sme vplivati bistveno na razvoj regij in na račun tistih regij v
               Sloveniji, ki zaostajajo za nekaterimi drugimi regijami, predvsem pa za osrednjo
               slovensko regijo. Trenutno Slovenija ima eno regijo in prav gotovo, če slovenska
               politika ne bo pristopila k temeljitemu in učinkovitemu, tudi prestrukturiranju glede
               na zadnje dogodke, na tem področju, se zna zgoditi, da lahko iz kroga upravičencev
               strukturnih in kohezijskih skladov prej izpademo.</p>
               <p>V imenu poslanske skupine Slovenske ljudske stranke bi rad poudaril sledeče.
               Slovenija se mora prilagoditi danim razmeram in dogodkom, ki so se zgodili v zadnjem
               času in v samem vrhu v Luksemburgu. Prav gotovo naši pogajalci niso mogli več doseči,
               kot so dosegli. Je pa res, da pozivamo opozicijo k dialogu in strpnosti - še enkrat
               poudarjam, k dialogu in strpnosti -, da za razmere, ki so se zgodile, vsi skupaj
               prevzamemo odgovornost in poskušamo najti takšne rešitve, ki bodo prinesle najvišjo
               standardizacijo in najvišjo demokratizacijo na področju črpanja teh sredstev. In to
               mora biti odgovornost tako opozicije kot koalicije. Če smo znali strniti vrste
               takrat, ko smo se odločali za Evropsko unijo, spoštovani poslanski kolegi in kolegice
               iz opozicije in koalicije, storimo to tudi danes, ko gre za blaginjo Republike
               Slovenije in za prihodnjo finančno perspektivo Slovenije v Evropski uniji.</p>
            </sp>
            <sp who="SDZ4:PečeSašo">

               <speaker>PODPREDSEDNIK SAŠO PEČE:</speaker>

               <p>Kolega Kangler, preden zapustite govornico, dovolite! Slovenska ljudska stranka ima
               prijavljenih 30 minut in vi lahko še izkoristite svoj čas. Dobro. Nadaljujemo z
               razpravo. Pri tem vas seznanjam, da zgleda, da je prišlo do napačnega vnosa časovnega
               razporeda v okviru poslanskih skupin. Zato prosim, da se ne ozirate na ekransko
               sporočilo. Vsi imamo na listih napisano, koliko časa je prijavila katera od
               poslanskih skupin.</p>
               <p>Kolega Bogdan Barovič bo predstavil stališče poslanske skupine Slovenske nacionalne
               stranke <stage xml:id="Redna-07-2005-06-21.stage7">(maksimalno 30 minut)</stage>.</p>
            </sp>
            <sp who="SDZ4:BarovičBogdan">

               <speaker>BOGDAN BAROVIČ:</speaker>

               <p>Hvala lepa, predsedujoči. Kolegice poslanke in kolegi poslanci! Dober dan, gospod
               minister za finance in vladni premier! Ja, premier je imel prav, v tistem delu, ko je
               rekel, da je treba gledati naprej, ne pa nazaj. Samo včasih so stvari, spoštovani
               gospod predsednik vlade, tako povezane, da je v tem trenutku govoriti o tem, kaj bo
               in česa ni bilo, pa bi moralo biti, zelo težko ločiti. Enako je zelo težko ločevati
               odgovornost ene in druge oblasti. To v imenu Slovenske nacionalne stranke z
               gotovostjo trdim in dokazujem, ker sem pač, na veselje ali pa na žalost - na moje
               veselje -, pet let v komisiji oziroma odboru za evropske zadeve.</p>
               <p>Slovenska nacionalna stranka je bila edina evroskeptična stranka v preteklosti in je
               seveda doživela veliko roganja na račun svojih misli in idej, ki pa so se, z veseljem
               in ponosom danes rečem, izkazale kot popolnoma in absolutno pravilne. Ampak dobro. Ko
               smo vstopili v Evropsko unijo, smo nenadoma ravno v Slovenski nacionalni stranki
               postali tisti, ki smo se najbolj zavedali, da je treba spoštovati pravila kluba, v
               katerega se včlaniš; to veste vsi, ki ste člani raznoraznih športnih klubov in tako
               naprej. Najbrž bi morali tudi vsi poslanci in poslanke vedeti, da smo pravzaprav
               Slovenci tudi sestavni del velike države, katere tretjino pravil moramo spoštovati
               absolutno, drugo tretjino v polovični meri in eno tretjino nam Evropska unija
               dopušča, da ravnamo po svoje.</p>
               <p>Pred tremi leti smo v Slovenski nacionalni stranki - to je zelo pomembno za
               prihodnost - absolutno opozarjali, da je treba na NUTS nivoju to državo, Republiko
               Slovenijo, razdeliti na regije, eno, dve ali tri. Pravila igre so jasna. Regija mora
               imeti najmanj 800.000 prebivalcev, pomeni, Slovenija je idealna za dve regiji, mi pa
               smo imeli takrat čas, da bi se odločili tudi ta tri, ker smo imeli proste roke, ampak
               zato, da bi na ta račun lepo ali pa grdo, tako kot vse druge nove članice, vedeli in
               bili prepričani, da bomo kot neto prejemnica toliko časa dobivali evropski denar, da
               bomo izravnali svojo dejavnost in aktivnost z ostalimi članicami Evropske unije. Toda
               takratna oblast Liberalne demokracije, Združene liste in ostalih je seveda bila za to
               gluha in je, bodimo pošteni, špekulirala, tako kot je špekulirala zdajšnja: če se bo
               izšlo, bomo ena regija in bomo dobili veliko, če se ne bo izšlo, se bomo šli tri
               regije ali pa dve, ena bo že nekaj dobila.</p>
               <p>Ampak, spoštovane gospe in gospodje, temu ni tako. V tej državi moramo biti malo
               resni, v tej državi moramo vedeti, kaj nas čaka, in v tem državi moramo predvideti
               naprej, ne pa ugibati in čakati na izid luksemburškega predloga finančne perspektive,
               ugotoviti, da nekaj pade in potem v nadaljevanju reči: <q>"Ja, zdaj se bomo šli pa tri
               regije"</q>, ampak Evropa bo rekla: <q>"Zdaj se pa ne boste šli več tri regije, ker ste samo
               ena in boste ena ostali"</q>, in to je regija, ob pridružitvi še Bolgarije in Romunije bo
               imela povprečni bruto družbeni produkt vsaj 77%, če ne 78%, kar pomeni, da izpademo
               iz položaja neto prejemnic. To res ni hec in to mi moramo v naprej vedeti in to bi
               morala vedeti prejšnja oblast - gospodje, Liberalna demokracija, Združena lista in
               zdajšnja oblast - in prejšnji finančni ministri. Dobro, niste nas vzeli resno, mi smo
               vas opozorili. Torej, nivo NUTS2 - nerešen. Ko smo ratificirali ustavo, spomnite se,
               bili smo ponosni, da smo tretja država, ki jo ratificiramo. Ko smo vas spet, v
               narekovajih z vašim gledanjem obeh strani <q>"pametna Slovenska nacionalna stranka nima
               pojma"</q>, opozorili ne divjati, ne hiteti, dajmo počakati, dajmo videti, kaj se bo
               zgodilo. Takrat sem vas jaz osebno opozoril, da bo ustava sigurno padla na dveh ali
               treh referendumih, to se je zgodilo, pa ne da bi hotel, ampak zgodilo se je, ampak to
               ima hude posledice za Slovenijo, to ni hec, še enkrat vam povem. Niste nam verjeli.
               Če bi Slovenija, to drži, to so mi povedali tudi nekateri, ki jih k sreči poznam iz
               Evrope, če bi Slovenija ratificiral pogodbo zdaj po francoskem in nizozemskem ne-ju,
               bi bili mi središče pozornosti svetovnega tiska, bili bi mi, mi bi pa rekli: <q>"Ja, mi
               pa ratificiramo"</q> in bi rekli: <q>"Poglej, majhna, ponosna Slovenija ratificira, ko
               mogočna Francija in mogočna Nizozemska reče 'ne'."</q> Ne, niste nas poslušali, gremo na
               vrat na nos in rinemo v nekaj za kar ne vemo sploh v kaj. In sedaj počasi lahko
               preidemo tudi na posledice. Mi smo vas v Slovenski nacionalni stranki odkrito in
               pošteno, pa ste se nam smejali, opozarjali: <q>"Gospodje, ni hec ali bo Slovenija
               predsedovala, ker je to čast dobila, Evropski uniji skupaj z drugima dvema državama
               ali v trojki samostojno."</q> Zdaj je dejstvo jasno, Slovenija bo predsedovala
               samostojno. Mi smo vas prosili, narediti ministrstva brez resorja, dobite kadre,
               vzemite ljudi magari za štiri leta, študente, prevajalce, spremenimo magari zakon, da
               dobimo študente, prevajalce in pravnike, pa jih zaposlimo za določen čas štirih ali
               petih let, da bomo pripravljeni na predsedovanje.</p>
               <p>Ne! Nihče danes mi ne more jamčiti, zato pa opozarjam s tega mesta, kako bo čez -
               zelo, zelo, zelo kmalu. Ker ni hec, verjemite, jaz sem bil v številnih državah, ki so
               vodile Evropsko unijo. Ni to hec. Res ne. Ogromen organizacijski zalogaj je to,
               ogromen kadrovski zalogaj, ogromen finančni zalogaj. In sramoto bomo delali vsemu
               svetu, če ne bomo pripravljeni. Jaz upam, da smo se streznili, in da bomo.</p>
               <p>ERM 2, sedaj smo že v prihodnosti. Super. Jaz sem za to in sem ponosen, da če smo že
               sprejeli igro, potem jo sprejmimo do konca in dajmo uvesti evro z letom 2007. Kaj se
               je zgodilo z <q>"ne"</q>, dveh velikih držav? Tretja še prihaja. Pa ne samo Velika
               Britanija. Še katera. Kaj se je zgodilo? Evro je na svoji veljavi izgubil. In bo
               izgubil. In padec vrednosti evra v trenutku, ko bo Slovenija evro uvajala, je lahko
               zelo, zelo kruta posledica za državo Republiko Slovenijo, za njen finančni ustroj, za
               kar so seveda bolj primerni ljudje danes z nami, ki nam bodo to povedali. Ampak mi
               smo na poti uvajanja evra, ki bo oslabel, ki ne bo imel nobene veljave, ko vzporedno
               že nekatere države, upam, da ne bodo uspele, uveljavljajo nazaj lastno valuto. Ne
               nazadnje: zakaj Švedska, zakaj Velika Britanija, zakaj Danska, nimajo evra? Ne
               nazadnje, zakaj Norveška, recimo, noče v Evropsko skupnost, zakaj Švica noče v
               Evropsko skupnost?</p>
               <p>Britanski rabat. Ko so nas vprašali, v Slovenski nacionalni stranki, smo rekli, da
               Slovenija mora imeti trdno stališče in reči, britanski rabat po tolikem času naj bo
               zamrznjen. Torej naj ostane na takšni stopnji, kot je. Ne nazadnje bi se zamerili,
               ali pa ne zamerili Britancem, pokazali bi neko stoičnost in neko jasno stališče. A ga
               nismo. Pa spet nihče noče tega poslušati. Ko smo opozorili na to, da bo Velika
               Britanija postala največja vplačnica v Evropsko unijo, če ji bodo rabat ukinili smo
               morali vedeti, da rabat, tako kot je premier povedal, takšen, kot je, da raste, ne
               more biti, ker to so ogromni zneski. In to Evropa ne prenese. Samo Veliki Britaniji!
               Da se bo oglasila Španija, da se bo oglasila Finska, da se bo oglasila Nizozemska,
               kakor so se tudi, in ki so glavni krivci za to, da je finančna perspektiva 2007-2013
               padla. In je padla. In danes se moramo zavedati in danes izhajati iz stališča, da je
               tudi država Republika Slovenija padla v višini predvidenih neto prejemkov iz Evropske
               unije, kot jih je želela. In ne si metati peska v oči. Tistega, kar smo želeli, kar
               smo hoteli in kar bi nam pripadalo, da se izenačimo, ne bomo videli nikdar več; ko ta
               finančna perspektiva ni več aktualna, se spremenijo osnove. In zaradi teh osnov se
               spremeni povprečni bruto družbeni produkt države Republike Slovenije v primerjavi z
               Evropsko unijo in s tem se spremeni, seveda, tudi položaj države Republike Slovenije,
               ki bo v več ali manj vsebini postala neto plačnica.</p>
               <p>Danes dopoldne pa prejšnji teden smo se pogovarjali o rebalansu proračuna. Torej o
               proračunu te države. Sedaj si pa zamislite v tem pogovoru, ki smo ga imeli, še en
               dodatek, ki ga k sreči danes še nismo poslušali. Kje bo ta država dobila toliko in
               toliko milijard, da jih bo vplačala v Evropsko unijo? Že spet so opozorila, in pogled
               vnaprej.</p>
               <p>Poleg tega moram reči, da v Slovenski nacionalni stranki razumemo, da so pogajanja
               težka in vemo, da je treba izpogajati maksimalno, kar hočemo, ampak nimamo
               načelnosti. Mi obsojamo nenačelnost. Gospe in gospodje, kako lahko slišim danes iz
               vrst ene od političnih opcij, da bo zahtevala referendum o vstopu sosednje države v
               EU, če ja ta ista stranka jasno in glasno in uradno in pravnoformalno podpisala in na
               tem državnem zboru potrdila, da Slovenija podpira pristop, še posebej pristop
               sosednje države Republike Hrvaške. Kje je naša načelnost, če jo med seboj nimamo?
               Kako si lahko ena stranka to sploh privošči? Ta sklep je bil potrjen, ta sklep je bil
               v imenu državnega zbora tule na tem mestu, ko sem tudi sam osebno opozarjal, poslan.
               In danes govoriti, sedaj bomo pa zahtevali referendum - nas je lahko sram do sosedov,
               Hrvatov, ki jih vsaj toliko spoštujem, da so načelni, ne pa tako nenačelni, kot smo
               mi. In ne nazadnje, za našo prihodnost. Govorili smo: Scheengen. Kaj se bo zgodilo?
               Evropska ustava očitno ne bo sprejeta. Veljala bo Nica. Nica dovoljuje širitev 27
               držav. Mi smo bili vedno v Slovenski nacionalni stranki previdni do vstopa sosednjih
               držav. Opozarjali smo, potem smo podpirali in kaj se bo sedaj zgodilo - nenadoma bomo
               mi na vzhodni meji, Slovenija bo na scheengenski meji izpostavljena vojaškim
               nevarnostim, izpostavljena ogromnim stroškom in izpostavljena tudi ogromni
               gospodarski izgubi. Sigurno bo temu tako. Vsi skupaj si želimo, da bi se ta trg
               širil, da bi se mi izognili, da bi bil naš Scheengen čim dlje. Vsi si to želimo,
               ampak ne bo, če ustava ne bo sprejeta. 27 držav, dve sta še zraven in konec je s
               širitvijo. V tem trenutku bi bilo pa dobro, če bi se širili naprej, že iz varnostnega
               vidika.</p>
               <p>V Slovenski nacionalni stranki smo pač vzeli igro, da je država Republika Slovenija
               tudi en sestavni del, ena regija ali pa dve, upam, da se bomo kmalu odločili, koliko
               regij bo v Evropi; tudi članica velike države, ki se ji reče EU, v kateri moramo
               izpolnjevati svoje obveznosti, v kateri morami iskati pravice, ki jih imamo, in
               predvsem, v kateri moramo iskati tudi svojo načelnost in svojo stoičnost kot majhna,
               ponosna država. Luksemburški predsednik je rekel, sram me je, ko so nove revne
               članice bile pripravljene popustiti zato, da bi velike. Tako kot je rekel premier:
               ne, velike določajo, kako so bo finančna politika v EU. Tiste, ki plačujejo, bodo
               tudi odločale, kako se bo to delilo. Ampak po drugi strani pa lahko tako reče, ker
               vse tiste nove članice, ki so revne članice, se lahko smejijo, ker tudi če bo
               finančna perspektiva sprejeta v kasnejšem obdobju, so še mnoge med njimi tiste, ki
               bodo lepo neto prejemnice, ampak zavedajte se, tudi na račun države Republike
               Slovenije, na račun nenačelnosti dveh vlad, prejšnje in sedanje, in na račun tega,
               ker ne moremo stalno špekulirati. Enkrat moramo zavzeti neko stališče in reči:
               Slovenija bo takšna in takšna, imela bo dve regiji in delali in bomo tako in tako in
               karkoli se bo zgodilo, se bo pač zgodilo.</p>
               <p>Mislim, da je prav, da je danes ta debata. Ta debata ni namenjena pregledu
               preteklosti, ampak toliko, da se spomnimo, kako bolje in kako hitreje naprej. In
               tukaj je sedaj tisti trenutek, ko vas evroskeptična in evrorealistična stranka, ki
               ste se ji posmehovali vsi, opozarja, tukaj bodimo edini; ker edino tu bo Slovenija
               prosperirala, če bo imela stoičnost in če se bo borila za svoje pravice in če se bo
               borila za enakovreden položaj z vsemi ostalimi 25-imi oziroma 27-imi članicami. In ne
               se politično prepirati, dajmo podporo vladi, katerikoli že, in bodimo previdni pri
               iskanju naše prednosti ob vodenju Evrope.</p>
               <p>Še to bi rad rekel: sedajle razmišljajmo in sedajle dajte, ta vlada, postaviti cilj,
               tisti cilj, ki ga bo Slovenija leta 2008, tako kot vsaka država, ki predseduje
               Evropi, želela doseči sebi v prid. Že spet dobronamerno. Sebi v prid leta 2008, ob
               vodenju. In sprejmimo ta cilj skupaj in peljimo ta voz skupaj, če se že prepiramo o
               rebalansu proračuna ali pa o proračunu znotraj te države, bodimo enotni vsaj pri
               proračunu zunaj te države in potegnimo iz tega vse tisto, kar smo si tudi zaslužili.
           </p>
            </sp>
            <sp who="SDZ4:PečeSašo">

               <speaker>PODPREDSEDNIK SAŠO PEČE:</speaker>

               <p>Hvala kolegu Baroviču. Besedo pa ima predstavnik poslanske skupine DeSUS. Ni
               interesa. Nadaljujemo s stališčem poslanske skupine SDS, kolega Milenko Ziherl. Tudi
               ni interesa. Prehajamo na<gap n="..."/> Se opravičujem, izvolite.</p>
            </sp>
            <sp who="SDZ4:ZiherlMilenka">

               <speaker>MILENKO ZIHERL:</speaker>

               <p>Hvala za besedo, gospod predsedujoči. Spoštovani gospod minister, kolegice in
               kolegi! Kolega mag. Milan Cvikl je takšno vprašanje ali podobno vprašanje, kot ga je
               zastavil finančnemu ministru dr. Bajuku, večkrat že postavil na odboru za zadeve
               Evropske unije. To vprašanje je nekako vezano na dohajanje v navedenem odboru. Delo v
               odboru za zadeve Evropske unije je specifično zaradi več dejstev. Gradiva za sejo
               odbora za zadeve EU večinoma prispejo šele na dan obravnave, so v tujem jeziku
               oziroma so pomanjkljivo prevedena. Za dodatna pojasnila večkrat pogrešamo prisotnost
               resornega ministra ali državnega sekretarja, o čemer je predsednik odbora že večkrat
               poročal ter obenem zahteval izboljšanje delovnih pogojev v odboru. Kljub temu pa je
               večina članov odbora pripravljena delati s tistim, kar je na razpolago in smo
               pripravljeni na razpravo, oblikovanje stališč do obravnavanih predlogov in za
               normalno delo. Naj omenim, da smo na srečanju oziroma na razgovorih z odborom za
               zadeve Evropske unije luksemburškega parlamenta ugotovili, da imajo enake težave. V
               vseh članicah Evropske unije velja določen konsenz med člani odbora, ki prihajajo iz
               različnih strank zaradi enotnega nastopa do same Uunije. Zato so seje zaprte za
               javnost, da ni zadržkov pri razpravah.</p>
               <p>V našem odboru za zadeve EU so zadeve drugačne. Zaradi stalnih proceduralnih
               zapletov, dolgih razprav o pogojih dela, neprisotnosti ministrov in podobnem, do
               vsebinske razprave ne pride oziroma se ne razvije konstruktivni dialog. V takem
               okolju smo se pričeli seznanjati z vsebino naslednje finančne perspektive. Glede na
               dogodke v Bruslju so bile le informacije bolj pogoste od marca 2005 dalje, ko je
               luksemburško predsedstvo prvič predstavilo podlago metodologije pogajalskega okvira
               in smo lahko pričeli, vedno bolj pogosteje smo pričeli z delom na tej materiji. O
               navedenem pogajalskem okviru smo bili na odboru seznanjeni ter smo o njem
               razpravljali. Pogajalski okvir je odprl možnost razprave v okviru vseh šestih
               naslovov in podnaslov perspektive. To so konkurenčnost, kohezija, naravni viri,
               državljanstvo, svoboda, varnost in sodstvo, Evropska unija kot globalni partner ter
               izdatki v zvezi z administracijo. V prvih fazah pogajanj je bilo težko pričakovati
               zavezujoče številke, ki bi bila pogajalska izhodišča Slovenije. Prav te pa je kolega
               poslanec vedno zahteval. Dalo se je slutiti, da ne zaradi velike skrbi za bodočnost
               Slovenije, ampak težnjo po politizaciji in zlorabi pridobljenih podatkov. Če bi bile
               številke realno nizke, bi govoril o neambicioznosti vlade, pri primerjalno visokih
               ciljih pa bi kasneje lahko govoril o nesposobnosti pogajalcev.</p>
               <p>Na seji odbora za zadeve Evropske unije, katere se je tudi udeležil gospod minister
               za finance, ni bil noben odgovor zadovoljiv za kolega poslanca, čeprav je več ali
               manj zadovoljil pričakovanja vseh ostalih članov odbora. Venomer je padlo novo
               vprašanje v stilu: ni mogoče tako pametno odgovoriti, da bi se ne dalo še bolj neumno
               vprašati.</p>
               <p>Na zadnji seji odbora pred konklavami, kjer so pač padale te končne odločitve o
               naslednji finančni perspektivi in je ta seja potekala 11. junija, so bila oblikovana
               stališča vlade, ter bila tudi na ustrezen način predstavljena. Izhodišče pogajanj je
               bilo dejstvo, da Slovenija pričakuje dvakrat več prejetih sredstev kot v prejšnji
               finančni perspektivi ter da na nižje vrednosti ne bo pristajala. Vprašanje,
               postavljeno na 6. redni seji državnega zbora ministru za finance, je bilo postavljeno
               v okviru vseh teh dogajanj. V poslanski skupini SDS ocenjujemo, da je minister
               ustrezno odgovoril na postavljeno in na to še na dodatno vprašanje. Pri tem je
               pojasnil vse okoliščine, ki so vplivala na pogajalska izhodišča. Opozoril je na
               omejenost sredstev ter na pričakovanja težav pri sprejemanju naslednje perspektive,
               zlasti pri vprašanju tako imenovanega britanskega rabata. Kasnejši dogodki kažejo na
               to, da spremenjene okoliščine postavljajo vprašanje kot brezpredmetno oziroma se je
               odprlo novo, pomembnejše vprašanje, ki naj bi se glasilo nekako tako takole. S
               katerimi ukrepi bo Slovenija ohranila ugodna pogajalska izhodišča pri nadaljnjih
               pogajanjih o naslednji finančni perspektivi pod novimi predsedstvi avstrijskim in
               britanskim in tako naprej? Hvala lepa.</p>
            </sp>
            <sp who="SDZ4:PečeSašo">

               <speaker>PODPREDSEDNIK SAŠO PEČE:</speaker>

               <p>Hvala vam. Mi pa prehajamo na predstavitev stališča poslanskega kluba Liberalne
               demokracije Slovenije, mag. Milan M. Cvikl. Izvolite.</p>
            </sp>
            <sp who="SDZ4:CviklMilanMartin">

               <speaker>MAG. MILAN M. CVIKL:</speaker>

               <p>Najprej kolegu Ziherlu, naj se pozanima, ni bilo ministra za finance na tej seji
               odbora, ampak gospod državni sekretar. Kar je pomembno je pa naslednje. Jaz bi
               najprej predlagal, če lahko zagotovite v skladu 235. členom poslovnika prisotne
               predstavnike vlade, kot so bili imenovani, da ne bomo govorili o<gap n="..."/></p>
            </sp>
            <sp who="SDZ4:PečeSašo">

               <speaker>PODPREDSEDNIK SAŠO PEČE:</speaker>

               <p>Gospod Cvikl, jaz lahko s tega mesta pozovem gospoda Bajuka, ministra za finance, na
               katerega ste naslovili poslansko vprašanje, to tudi ravnokar počnem. Mislim pa, da je
               z nami prisoten en izmed predstavnikov in vas bom prosil, če<gap n="..."/> Ta čas pa prosim, če
               nadaljujemo s sejo.</p>
            </sp>
            <sp who="SDZ4:CviklMilanMartin">

               <speaker>MAG. MILAN M. CVIKL:</speaker>

               <p>Gospod predsednik, v skladu s četrtim odstavkom 235. člena gospod ni pooblaščen niti
               ni pooblaščen, da govori tukaj, tako bi vseeno bi predlagal, ker nima smisla govoriti
               ministru in ga ne gledati v oči, tako da to predpostavlja poslovnik<gap n="..."/></p>
            </sp>
            <sp who="SDZ4:PečeSašo">

               <speaker>PODPREDSEDNIK SAŠO PEČE:</speaker>

               <p>Glejte, dobili smo ravnokar zagotovilo, da bodo z ministrom v tem trenutku
               kontaktirali. Jaz verjamem, da bo tokom vašega govora tudi tu.</p>
            </sp>
            <sp who="SDZ4:CviklMilanMartin">

               <speaker>MAG. MILAN M. CVIKL:</speaker>

               <p>Prav. No, potem bom najprej odgovoril predsedniku vlade, ki je odšel, ampak naj
               ostane za slovensko javnost.</p>
               <p>Prvič. Nič ne bi bilo smešno, če bi Slovenija naredila to, kar so naredile druge
               višjegrajske države, nič ne bi bilo smešno. Tako kot ni bilo smešno, ko je Republika
               Slovenija skupaj s temi državami zahtevala sredstva za Schengen ali pa ko je skupaj s
               temi drugimi državami Skandinavijo, Španijo, Portugalsko, sosednjo Avstrijo
               prispevala k dogovoru o ustavi leta 2004. Smešno pa je to, da predsednik vlade pove
               za medije, da ni ponudil nič, ker bi si s tem poslabšal pogajalsko pozicijo za
               prihodnost. To pomeni, da predsednik vlade ne razume, kako se dela evropska politika.
               In o tem bi želel v imenu poslanskega kluba v nadaljevanju govoriti.</p>
               <p>Mislim, da bi bilo dobro najprej ugotoviti nedvoumno, da je bilo stališče prejšnje
               vlade, ki je bilo sprejeto tudi v tem državnem zboru v začetku maja leta 2004, zelo
               blizu stališču Velike Britanije in držav Skandinavije, Španije in še nekaterih, ker
               smo rekli, da je v evropskem proračunu smiselno zagotoviti sredstva za rast, za
               konkurenčnost, za krepitev lizbonske strategije in da je zato potrebno, da bi
               evropski proračun znašal približno 1000 milijard evrov. In rekli; smo samo v primeru,
               da se odpre pogajanje glede kmetijstva, in sicer glede intenzivnega obdelovanja
               kmetijstva, ne razvoja podeželja, samo v tem primeru se bo Slovenija strinjala, da se
               skupni obseg zmanjša. Ta vlada je mimo državnega zbora trikrat spremenila to stališče
               in pristajala na vse manjši obseg sredstev. Na vse manjši obseg sredstev ne samo za
               kohezijo, ampak tudi za razvoj podeželja, kot sporočajo mediji, predvsem pa za
               zmanjševanje sredstev za lizbonsko strategijo in za ustvarjanje delovnih mest. Gospod
               predsednik vlade je nekaj mesecev nazaj še govoril o gospodu Lizboni, celo v tem
               državnem zboru smo gospodu Lizboni govorili, to naj bi bil nek minister za razvoj, o
               tem ni več besedi. Pa tudi v rebalansu proračuna, ki smo ga danes sprejeli, ni
               denarja za podporo lizbonske strategije. Kot je zapisal nek kolumnist enega večjih
               slovenskih časnikov, imamo zelo smešen rebalans proračuna, ko so besede
               nepodkrepljene s številkami.</p>
               <p>Drugo, ključno vprašanje, ki je ponovno evropsko vprašanje, je, kakšen je način
               sprejemanja stališč Republike Slovenije v odnosu do starih 24-ih držav. Zakon o
               sodelovanju med vlado in državnim zborom, sprejet na podlagi ustavnih sprememb, z
               dvotretjinsko večino v tem državnem zboru, je v tem popolnoma jasen.</p>
               <p>Preden je gospod Janša 8. junija, v sredo, gospodu Junkerju rekel, da bi mi bili za
               to, da dobimo vsaj dvakrat več, kot smo dobili v prejšnjem obdobju, bi moral priti v
               državni zbor. Tega gospod Janša ni naredil. Nasprotno! V petek, dva dni kasneje, je
               na neko sejo odbora za zadeve Evropske unije poslal svojega državnega sekretarja in
               rekel, naj pridobi mandat, o katerem je STA sporočal v sredo zjutraj. In to mandat v
               dokumentu, ki smo ga poslanci prejeli interno, zato seveda bom govoril samo tisti del
               tega dokumenta, o katerem je tudi že govoril javno še prej gospod Janša.</p>
               <p>Osnovno vprašanje, za katerega predsednik vlade ni bil pooblaščen, je namreč
               naslednje. Če nam je v času predloga evropske komisije, bilo ponujeno štirikrat več
               kot v prejšnjem obdobju, štirikrat več, da bom govoril kar o številkah, ker niso več
               tajne, 20 milijard v prejšnjem obdobju 2004-2006, in evropska komisija, lahko si to
               pogledate v dokumentih evropskega parlamenta, nam je ponudila približno 80 milijard.
               Kar tako reči, v imenu Slovenije, da smo zadovoljni, da bi dobili vsaj 40 milijard,
               se ne more mimo državnega zbora. Vsaj ne, dokler velja zakon o sodelovanju med vlado
               in državnim zborom. Predsednik vlade bi moral najkasneje v torek, 7. junija, kot je
               bilo predlagano na kolegiju predsednika državnega zbora in zavrnjeno, predlagano v
               petek, 3. junija, priti v državni zbor, kjer bi imeli to razpravo. Razpravo o
               prihodnosti, ne pa razpravo o napakah vlade, zakaj ni uspela, prvič, priti po mandat,
               in zakaj seveda ta mandat ni bil takšen, da bi Slovenija dobila vsaj 70, 75 milijard,
               kolikor bi lahko dobila, če bi se malo izpogajala.</p>
               <p>Da je to res, naj vam potrdim samo z dvema številkama. Nizozemska in Švedska sta
               tisti petek zvečer, namesto 10% carin v pristaniščih Nizozemske in Švedske, dobili
               možnost pridobiti 20% carin, ki se sicer odvajajo v evropski proračun, za svoje
               potrebe. Republika Slovenija bi mirno lahko za vse carinjenje, ki ga izvajamo za
               Evropsko unijo v Luki Koper, lahko zahtevala kaj podobnega. Prav nič čudnega ne bi
               bilo. Republika Slovenija tega ni predlagala. Republika Slovenija niti ni vedela, da
               se o tem pogajajo! Tako da, gospodje, na čelu s predsednikom vlade, in gospodje
               pogajalci, kadar se oblikujejo mandati, je dobro poslušati, ali je še kaj več možno
               od tistega, kar predlagajo strokovnjaki. To je treba narediti v pogovoru z drugimi
               evropskimi ministri. Dobro bi bilo, da bi pri tem sodeloval tudi zunanji minister,
               ker konklave, kjer se je to pogajalo, so konklave, na katerih cenijo rang ministra. Z
               vsem spoštovanjem do gospoda Koprola, ki je v četrtek, 9. junija, in v petek, 10.
               junija, skušal rešiti, kar se rešiti da, vendar on primerjalno z ministrom za
               evropske zadeve Poljske, novo ministrico za evropske zadeve Francije, ministrom za
               evropske zadeve v novi Blairovi vladi Anglije in tako naprej, preprosto ni prepoznan
               v rangu. Zato bi bilo dobro, da bi vlada povedala, kdo je tisti, ki se v imenu vlade
               pogaja. Tisti, ki ima dostop na ministrske konklave - naj povem, da ministrske
               konklave imajo ali ministri za evropske zadeve ali ministri za zunanje zadeve, ali pa
               je to gospod minister za finance. Niti ena vlada v Evropski uniji ni izbrala ministra
               za finance kot vodjo delovne skupine za pogajanja o naslednji finančni perspektivi.
               Razlog je zelo enostaven: ministri za finance imajo preveč dela doma, preveč dela z
               urejanjem zadev, povezanih z, na primer, proračuni, predvsem so pa v svoji
               usmerjenosti preveč restriktivni, da bi lahko razmišljali o sedemletni perspektivi.
               Zato so to vedno ministri, ki imajo na skrbi Evropsko unijo ali pa evropske zadeve v
               celoti, ali pa ministri, ki jih predsednik vlade pooblasti, ministri za razvoj,
               ministri za zunanje zadeve, kadar gre za posamezne točke, vendar vedno ministri, ki
               niso ministri za finančne zadeve. Tako je bilo tudi tokrat. Mi smo sicer imenovali v
               Sloveniji ministra za finance kot vodjo delovne skupine za naslednjo finančno
               perspektivo, vendar bi želel slišati od ministra za finance, koliko sestankov delovne
               skupine je bilo in kdaj je sedel na konklavah z drugimi ministri za evropske zadeve,
               na koliko sestankih skupine sedemnajst je minister za finance bil.</p>
               <p>Torej, imamo situacijo, ko ni popolnoma jasno, kdo se pogaja, in ko predsednik vlade
               nepooblaščeno v imenu Republike Slovenije mimo mandata v državnem zboru reče
               predsedujočemu Evropske unije, mi bi bili za to, da nam daste pol manj od tistega,
               kot nam je ponudila evropska komisija. To je seveda slabo pogajanje.</p>
               <p>V razpravi predsednika vlade je bilo opozorjeno še na nekaj vprašanj, na katera bom
               v nadaljevanju odgovoril. Vendar naj vas obvestim, da sem zaradi teh razlogov, prvič,
               ker minister za finance ni dobro odgovoril na moje vprašanje, in drugič, ker je
               predsednik vlade bil povabljen h gospodu Junckerju in ni nameraval priti v državni
               zbor, njemu tudi osebno pisal. Pisal sem mu javno pismo. Tako v lastnem imenu, v
               imenu poslanskega kluba, in seveda kot zaskrbljeni predsednik komisije za nadzor
               proračuna in drugih javnih financ. Ugotovil sem namreč, da če naslednja finančna
               perspektiva ne bo sprejeta, bo imela Slovenija že v letu 2006, še posebej pa v letu
               2007, resne probleme.</p>
               <p>Minister za finance v teh dneh pripravlja proračunski memorandum, in pripravlja
               proračun za leto 2007. Proračun za leto 2007 brez dogovora o naslednji finančni
               perspektivi ni mogoče pripraviti. Tako da je to čisto zavajanje s strani predsednika
               vlade, da ni nobenega problema. Da ni nobenega problema, če se ne bomo do konca
               junija dogovorili, ali če se ni do konca junija dogovorilo glede naslednje finančne
               perspektive. V tej zvezi naj omenim, da predsednik vlade izpušča pomembno priložnost,
               ker trenutno vrsta držav v okviru Evropske unije razmišlja o tem, da bi se pred
               koncem junija sklical še en svet, podobno kot je bil svet glede vprašanja pogajanj o
               svetovni trgovinski organizaciji na ravni ministrov za zunanje zadeve, ki bi
               eventualno zaprl situacijo. Ne slišim predstavnikov vlade Republike Slovenije, da bi
               o takšnem svetu razmišljali. Pa bi bilo dobro, da bi skupaj z drugimi šestnajstimi,
               iz skupine 17, to naredili. To bi bilo dobro narediti zato, ker dogovor v letu 2005
               omogoča smiseln proračun za leto 2007 in omogoča leto in pol časa priprav na črpanje
               strukturnih, kohezijskih in drugih skladov, iz naslednje finančne perspektive. Tako
               seveda ni res, da to ni problem. To je velik problem za Slovenijo. In ta problem bo v
               letu 2007 in 2008 eskaliral v neobvladljivih slovenskih javnih financah. Slovenija bo
               takrat približno 60 do 70 milijard vplačevala v evropski proračun na letni ravni, ne
               bo pa uspevala dobivati niti tolarja, ker takrat ni več pavšalnih povračil.</p>
               <p>Predsednik vlade mi na pismo, v katerem sem ga opozarjal na njegovo odgovornost, ni
               odgovoril. Pričakovano s strani predsednika vlade. Predvsem pa ni odgovoril na tisti
               naš formalni poziv, da pride v državni zbor. Kot veste, je v državni zbor prišel
               njegov državni sekretar dva dni prepozno.</p>
               <p>Kako naprej? Najprej seveda menimo, da je potrebno razčistiti glede regionalizma.
               Predsedniku vlade moram odgovoriti, da ni točno, da prejšnja vlada ni delovala na tem
               področju. Takoj po vstopu v Evropsko unijo je vlada Republike Slovenije v poletnih
               mesecih posredovala prvi, in v jesenskih mesecih končno zahtevo Republike Slovenije o
               stališču do teritorialne členitve ozemlja Republike Slovenije v skladu z uredbo o
               oblikovanju skupne klasifikacije statističnih teritorialnih enot. Dokument imam
               tukaj.</p>
               <p>Ta vlada ne bi brez tega dokumenta, ki ga je pripravila prejšnja vlada, 21. marca
               dobila stališče komisije, da je komisija po nekaj sestankih, tudi sestankov v Hanoju,
               pripravljena pregledati regionalno klasifikacijo Slovenije in pri tem to narediti v
               roku, ki je krajši od treh let. Za neuke med vami, to pomeni, da bi se o tem bilo
               mogoče dogovoriti do konca leta 2006. Vlada RS ta dokument pred poslanci opozicije
               skriva od 21. marca, ker smo ga mi prejeli 10. junija na sestanku z gospodom državnim
               sekretarjem. Ta dokument omogoča regionalizacijo Republike Slovenije. Ta dokument je
               podlaga za to, da bi na podlagi ustavnih sprememb in še česa prišli do treh regij. To
               je nekaterim od vas mogoče smešno, vendar ta dokument pravi, da imamo <q>"case"</q>. V
               Evropski uniji je 56 regij, ki so manjše kot 800 tisoč, med njimi je 25 regij, ki so
               manjše kot naša najmanjša regija, osrednja Slovenija, če bi šli na tri regije, zato
               lahko to pridobimo, če bomo vsi enako govorili. Če pa se bomo glede tega kregali, če
               ne bomo sprejeli ustave, če bo to vprašanje, kaj je stara vlada naredila, kaj nova,
               potem bo pa seveda ali <gap n="..."/> ali je še kdo drug rekel ministru za finance, se ne
               pogovarjam, vi se morate najprej doma dogovoriti. Zato smo včeraj vložili spremembe
               ustave. Zato.</p>
               <p>Regionalizem nam bo omogočal, da bomo v pogajanjih za naslednjo finančno
               perspektivo, za vzhodno in zahodno Slovenijo, pridobili več sredstev kot bi jih, če
               regionalizma v Sloveniji ni. To ne bodo enostavna pogajanja, vendar je njihov
               predpogoj, da v Sloveniji oblikujemo ustrezno administrativno usposobljenost. Ustavne
               spremembe so za to formalni pogoj.</p>
               <p>Kako naprej? Predlagal bi, da predvsem spoštujemo zakone, ki veljajo: zakon o
               sodelovanju med vlado in državnim zborom. Predlagal bi, da tovrstne diskusije vodimo
               javno. Ni več kaj skrivati. Po padcu referenduma za sprejem ustave v Franciji in na
               Nizozemskem te države same odpirajo razprave o evropskih temah v domačih parlamentih.
               Zakaj? Zato, ker je bil eden od glavnih očitkov nasprotnikov ustave premajhna
               demokratičnost teh procedur. Vi sami veste, da smo v slovenskem parlamentu imeli s
               tem resen problem, ko se je sprejemal ta zakon z 2/3 večino. Sam tudi menim, da v
               Sloveniji dejstvo, da je v zadnji raziskavi javnega mnenja 57% Slovenije izrazilo
               pričakovanja, da bo ob prevzemu evra slabše, kot je sedaj, kaže na to, da je v
               Slovenije Evrope, in to tiste Evrope, kjer ni znano, kdo se s kom kaj pogaja, strah.
               Zato menim, da bi bilo dobro te diskusije odpreti. Predvsem pa bi Slovenija morala
               sedaj narediti ta notranji korak, razumeti, da so evropske zadeve domače zadeve, da
               se o evropskih zadevah pogovarjamo na vseh točkah delovanja vlade, pri vseh
               posameznih zakonih. Pa naj bo to vprašanje delovnopravne zakonodaje, ali vprašanje
               Nature 2000. Vodja ene od koalicijskih poslanskih skupin je pred nekaj urami na eni
               od razprav dvomil o tem, ali je dobro, da ima Slovenija Naturo 2000. Naj vam povem,
               da je dejstvo, da Slovenija ima Naturo 2000, bil eden od močnih kriterijev, zakaj smo
               zahtevali več denarja za kohezijo. In v Evropski uniji bi bilo veliko držav, ki bi
               seveda bila pripravljena drugače o tem razmišljati.</p>
               <p>Menim, da bi veljalo o vsem tem diskutirati in priti doma do konsenza o evropskih
               zadevah na enak način, kot je to bilo na začetku vstopanja v Evropsko unijo. Če tega
               ne bo, bo Slovenija preprosto postala v okviru Evropskih zadev delček črne
               internacionale. Ona ne bo država, ki bo iskala poti med vzhodom in zahodom, med jugom
               in severom, ampak bo med različnimi koalicijami v okviru Evropske unije poiskala
               tisto koalicijo, ki bo na posameznih točkah za Slovenijo optimalna. Ne bo država, ki
               bo neke vrste odskočna deska, ali kot je rekel angleški evropski minister, nekdo, ki
               bo poslušal, kaj se dogaja na področju jugovzhodne Evrope, in nas o tem obveščal, da
               bi razumeli, ali v sosednji Hrvaški vlada vladavina prava ali vlada kaj drugega. Ne
               bo država, ki je bila do sedaj razumljena kot najbolje pripravljena med novimi
               članicami, ampak bo preprosto nekdo, ki ga v razpravi ne bodo upoštevali. Zato ni
               vseeno, ali se je predsednik vlade v petek ob polnoči zbudil, in se pridružil
               višjegrajski skupini. To sploh ni vseeno. Ali pa smo ostali v očeh marsikoga, kot
               tisti, ki ščitimo že priborjeno.</p>
               <p>Menim, da bi bilo seveda dobro, da bi Republika Slovenija v okviru Evropske unije
               delovala tako, kot je v preteklosti. Transparentno smo oblikovali stališča in ta
               stališča enotno branili v evropskem parlamentu, na evropskih svetih in na obiskih
               Evropejcev, 24 držav Evropske unije, pri nas. Dobro bi bilo, da bi bila to država, ki
               bi spodbujala vstop nadaljnjih 50 do 70 milijonov Evropejcev v Evropsko unijo. In
               dobro bi bilo, da bi seveda to bila država, v kateri bi tako s proračuni, kot z
               ukrepi ekonomske politike spodbujali lizbonsko strategijo, razvoj podeželja,
               varovanje okolja, premik schengenske meje južno od nas, skrbeli za državljane in
               spoštovali različnost, ne pa da bi bili država, ki bo drugačna, država, v kateri niti
               predsednik vlade ne razume, da sem jaz šel v Hanoj zato, ker gospod predsednik države
               Republike Slovenije, dr. Drnovšek ni mogel iti, in sem tam zastopal Republiko
               Slovenijo v času, ko je vstopila v članstvo ASEM kot članica Evropske unije. Zato se
               je vlada odločila, da je evropski minister primeren, da gre na to potovanje. Jaz
               upam, da ko bo konec septembra 2006 ASEM-6, sestanek držav Azije in Evropske unije, v
               Helsinkih, v času finskega predsedstva, bo bodisi predsednik države bodisi predsednik
               vlade ali vsaj evropski minister našel sposobnost, da bo tja tudi odpotoval in
               solidno zastopal Republiko Slovenijo. Insinuirati s strani predsednika vlade - razen,
               če to razumem kot specialno vojno -, kaj sem jaz v Hanoju delal, pa je nerazumevanje
               Evrope in nerazumevanje vloge Republike Slovenije v okviru evropskih procesov. In o
               tem bi veljalo v nadaljevanju razpravljati, ker drugače bomo v razumevanju evropskih
               zadev na velikem razkoraku - v razkoraku med razumevanjem dejstev in razumevanjem,
               kaj evropska politika je. Hvala lepa.</p>
            </sp>
            <sp who="SDZ4:PečeSašo">

               <speaker>PODPREDSEDNIK SAŠO PEČE:</speaker>

               <p>Hvala vam, kolega Cvikl. Sledi stališče poslanske skupine Socialnih demokratov, ki ga
               bo predstavil poslanec Franc Horvat. Izvolite.</p>
            </sp>
            <sp who="SDZ4:HorvatFrancFeri">

               <speaker>FRANC (FERI) HORVAT:</speaker>

               <p>Hvala za besedo, gospod podpredsednik. Spoštovani minister, kolegice in kolegi, vsi
               prisotni! V poslanski skupini Socialnih demokratov menimo, da je glede na najnovejše
               dogajanje v Evropski uniji, zavrnitev ustavne pogodbe na dveh referendumih,
               negotovost o prihodnji usodi ustavne pogodbe, propadla pogajanja o naslednji finančni
               perspektivi, nujna širša in odgovorna razprava o sodelovanju med vlado in državnim
               zborom v zadevah Evropske unije. Ta tema, ki je bila povod za to razpravo, je ena
               izmed najpomembnejših, morda najpomembnejša v tem času, vendar imamo pred sabo in
               bomo imeli tudi vrsto drugih zelo pomembnih tem. Pri tem ne gre le za formalno
               izvajanje zakona o odnosu med državnim zborom in vlado, za formalna pooblastila vlade
               in tudi za možnost potrjevanja vladnih stališč samo s strani vladne koalicije, tudi
               brez opozicijskih poslank in poslancev, ampak gre za državo Slovenijo, gre za njene
               strateške interese v Evropski uniji in gre navsezadnje tudi za politično kulturo.
               Najprej naj opozorim na nekatere probleme, ki jih sam vidim in doživljam glede na
               dosedanje izkušnje pri delu v odboru za evropske zadeve in pa tudi v drugih delovnih
               telesih in na drugem področju dela v tem državnem zboru. Vlada nezadostno in
               nepravočasno, skoraj praviloma, državni zbor predvsem odbor za zadeve EU informira o
               predlogih in pomembnih dokumentih ter o dogajanju v Evropskem svetu in njegovih
               formacijah. Vlada nepravočasno, včasih celo sploh ne pred sejo odbora, pošilja
               stališča v obravnavo državnemu zboru, predvsem odboru, ali pa to stori tako pozno da,
               kot je bilo že danes omenjeno, ni pogojev za resno obravnavo. Gradiva s stališči
               dobimo članice in člani odbora včasih tik pred sejo, včasih pa celo na sami seji. Na
               sejah odbora običajno ali celo pogosto ni ministrov oziroma odgovornih in
               kompetentnih predstavnikov vlade s potrebnimi pooblastili. Vse to spreminja obravnavo
               EU-zadev, žal dostikrat v goli formalizem, razvrednoti vlogo državnega zbora in
               končno tudi demotivira poslanke in poslance. Glede na težo, pomembnost in zahtevnost
               problemov, s katerimi se in se bo soočala razširjena EU, kar je vsak dan bolj očitno,
               in še posebej glede na velika pričakovanja, nove izzive in tveganja, s katerimi je in
               bo soočena Slovenija, je predvsem na vladi in vladni koaliciji tudi največja
               odgovornost. Pri tem pa naj takoj dodam, da soglašam s tistimi, ki pravijo, da je
               prav tako velika odgovornost pred vsemi nami, se pravi tudi na poslankah in poslancih
               v opoziciji in še tudi drugimi. Ne glede na nadaljnjo usodo ustavne pogodbe je
               splošni trend v EU krepitev vloge evropskega in nacionalnih parlamentov. Zato je
               skrajni čas, da vlada Republike Slovenije zagotovi z državnim zborom odgovoren odnos
               in boljše sodelovanje, kar je predvsem v interesu države. To bo še posebej nujno
               sedaj, ko je EU v očitni globoki krizi, pa tudi če kdo skuša omiliti ta izraz. Točne
               so ocene predsednika vlade takoj v prvi reakciji po neuspelih pogajanjih, kot tudi
               pozneje, da bodo nadaljnja pogajanja o finančni perspektivi, in bojim se tudi odrugih
               pomembnih vprašanjih, še težja, kot so bila doslej. Prav zato mora vlada predvsem
               zagotoviti tekoče informiranje odbora za zadeve EU, po potrebi pa tudi vodje
               poslanskih skupin ter končno poslanke in poslanke o dogajanju v Svetu EU in njegovih
               formacijah ter o drugih pomembnih zadevah, ki se dogajajo v ustanovah EU. Predlagati
               mora obravnavo strateških pomembnih zadev, kot je ustavna pogodba, finančna
               perspektiva oziroma proračun, kakršenkoli bo v prihodnje, širitev Unije in podobno,
               in te predloge posredovati ne samo parlamentu, ampak mislim, da bi bilo koristno, da
               bi jih posredovala vlada vodstvom vseh političnih parlamentarnih strank oziroma
               njihovim poslanskim skupinam, tako poziciji kot opoziciji. Verjetno je prav sedaj, v
               trenutku te znatne krize in težkim časom, ki je pred nami, trenutek, da bi vlada kaj
               takega naredila, da se sestanejo najodgovornejši ljudje, vodje političnih strank in
               vodstvo države, in se pogovarjajo o tem, kako ravnati naprej, da bomo lahko čim bolj
               uspešni, da bomo imeli čim boljša stališča in da bomo lahko čim bolj enotno delovali
               v ustanovah Evropske unije, vključno z našimi evro poslanci. Potrebno je čim
               zgodnejše pošiljanje predlogov in gradiv ter stališč državnemu zboru, tako odboru za
               Evropske zadeve kot tudi drugim delovnim telesom, kar bi omogočalo pravočasno in
               kakovostno obravnavo in zavzemanje stališč. In končno, nujno je zagotoviti udeležbo
               odgovornih, pooblaščenih in kompetentnih predstavnikov vlade oziroma ministrstev na
               sejah odbora za Evropske zadeve in tudi na drugih delovnih telesih.</p>
               <p>In pa še eno vprašanje, ki pa zadeva nas vse, to je, da se poskušamo skozi en stalni
               konstruktivni dialog med pozicijo in opozicijo izogibati, da strateške interese in
               strateška odprta vprašanja, o katerih se razpravlja v Evropski uniji, uporabljamo za
               notranje prepire in polemike za nabiranje političnih točk.</p>
               <p>Glede na dosedanje izkušnje bo potrebno oceniti uresničevanje zakona o odnosu med
               vlado in državnim zborom ter rešitve v poslovniku, ki se nanašajo na Evropsko unijo,
               zadeve, ter pri tem upoštevati dobro prakso in izkušnje drugih parlamentov, kjer
               imajo stalen dialog med opozicijo in koalicijo o, ne vseh, ampak o najpomembnejših
               vprašanjih. Izboljšati je treba tudi delo in sodelovanje strokovnih služb in
               sodelovanje delovnih teles in celotnega državnega zbora pri zadevah Evropske unije.
               Po neuspelih pogajanjih o naslednji finančni perspektivi si naj vlada vendarle
               prizadeva, da do dogovora pride v čim krajšem času. Nisem prepričan ali pa nisem
               idealist, da bo možno res zelo hitro ponoviti ali pa še v tem mesecu doseči dogovor
               ali kompromis, vendar vidimo, da se v zadnjih dneh in v zadnjih urah takšni predlogi
               pojavljajo tako v evropski komisiji kot tudi v drugih ustanovah Evropske unije in
               tudi v posameznih državah. Čim se bo pokazala prva priložnost, je prav, da se temu ne
               samo priključimo, ampak smo iniciatorji za pogovore in čim prejšnji dogovor. Ni
               potrebno podrobneje govoriti, zakaj je to še posebej za Slovenijo koristno in
               potrebno.</p>
               <p>Mislim, da je tudi treba predlagati v okviru Evropske unije zato, za kar se
               zavzemajo tudi nekatere druge države, širšo in poglobljeno razpravo o sestavi
               evropskega proračuna in o njegovem nujnem prestrukturiranju za podporo predvsem
               lizbonski strategiji, sicer bo ta strategija gotovo, kot se je zgodilo prvič, ostala
               le zbir lepih deklaracij, EU bo pa vse bolj zaostajala. Sam sem imeli priložnost kot
               opazovalec v evropskem parlamentu in nekaj časa v konvenciji poslušati številne
               razprave v evropskem parlamentu o tem, kako je treba prestrukturirati evropski
               proračun predvsem v smeri večje konkurenčnosti zaposlovanja rasti in tako dalje. Na
               koncu, in to me dostikrat spominja tudi na naše ravnanje, ne samo zdaj v tem mandatu,
               ampak tudi sicer, da je zelo velika razlika med lepimi deklaracijami in dejanji
               potem. Zdaj prehajam samo za zaključek še na nekaj domačih nalog, da tako rečem.
               Vlada naj pospeši izvajanje ukrepov za učinkovitejše koriščenje EU sredstev. Mislim
               tukaj tako na organiziranost, na kadre, programe, postopke, vlada je sprejela v
               začetku marca vrsto sklepov, treba je videti, kako se izvajajo ali so zadostni in če
               ne, je potrebno sprejeti še dodatne ukrepe predvsem za poenostavitev postopkov. Čim
               prej je potrebno sprejeti strategijo razvoja Slovenije in pripraviti ter sprejeti
               državni razvojni program za obdobje 2007/2013. Oba dokumenta predstavljata temeljno
               izhodišče za pripravo nacionalnega strateškega referenčnega okvira in operativnih
               programov, v katerih bo Slovenija opredelila razvojne prioritete, programe, ukrepe in
               projekte, ki se bodo financirali iz naslova kohezijske politike v okviru takšne ali
               drugačne nove finančne perspektive. V vladi je nujno brez odlašanja zagotoviti
               učinkovito koordinacijo razvojnih dejavnosti lizbonske strategije in delovanje v
               Evropski uniji, in to na najvišji možni ravni, zato je potrebno imeti ministra, če ne
               celo podpredsednika vlade. Mislim, da tukaj predolgo odlašamo oziroma vlada, sam
               predsednik vlade ne vem iz kakšnih razlogov kljub napovedim tukaj predolgo odlaša, in
               to je škodljivo za državo. Nemudoma je potrebno vzpostaviti regijsko organiziranost
               tako pokrajine kot kohezijske regije za pridobitev čim večjega obsega EU sredstev,
               zato seveda podpiramo predlog za spremembo ustave in ne soglašamo s tistimi, ki
               pravijo, da med tema dvema zadevama, pokrajinami in kohezijskimi regijami, ni nobene
               zveze. To ni res, to kaže praksa pri nas, to kaže praksa tudi drugje. Če bi imeli
               pokrajine, bi lažje bilo organizirati in bi morda že organizirali kohezijske regije,
               če bi imeli pokrajine, bi hitreje pripravljali kvalitetnejše programe in projekte ter
               bi imeli bolj razvito čezmejno sodelovanje, ki nam dostikrat pomaga preko sosedov, ki
               so že dalj časa v Uniji, zagotoviti večja sredstva iz Evropske unije.</p>
               <p>In končno. V državnem zboru bi morali čim prej obravnavati priprave vlade na
               predsedovanje Evropski uniji. Poleg tega bi morali v državnem zboru pripraviti tudi
               lastni program priprav na predsedovanje, kajti čas izredno hitro teče. Kolega Ziherl
               je omenil, da je država, ki je majhna in je zelo uspešno vodila to predsedovanje, in
               ima dolgoletne izkušnje pri vodilnih funkcijah v Evropski uniji, da je začela že leta
               1992 s pripravami na predsedovanje, ki ga ima trenutno sedaj.</p>
               <p>To predsedovanje bo namreč izjemno velik in težek zalogaj. Seveda pa tudi velika
               priložnost, izziv in tudi tveganje. In da bi se tveganju izognili, je prav, da se na
               to čim bolje pripravimo.</p>
               <p>Hvala lepa za pozornost.</p>
            </sp>
            <sp who="SDZ4:PečeSašo">

               <speaker>PODPREDSEDNIK SAŠO PEČE:</speaker>

               <p>Hvala, poslanec Horvat. S tem smo končali s predstavitvami stališč poslanskih
               skupin. Kolega Jerovšek pa ima proceduralni predlog. Izvolite.</p>
            </sp>
            <sp who="SDZ4:JerovšekJožef">

               <speaker>JOŽEF JEROVŠEK:</speaker>

               <p>Gospod, predsedujoči. Mislim, da moramo proceduralno ugotoviti, da je prišlo
               pravzaprav do kršitev poslovnika. Gospod Cvikl je zapeljal debato tja, kjer ta nivo
               vprašanja in odgovor se sploh ne nanaša. Tisto je pravzaprav, kar je predsednik vlade
               ugotovil, že zgodovina formalno.</p>
               <p>Moramo pa ugotoviti, da je<gap n="..."/></p>
            </sp>
            <sp who="SDZ4:PečeSašo">

               <speaker>PODPREDSEDNIK SAŠO PEČE:</speaker>

               <p>Gospod Jerovšek, prosim če izoblikujete proceduralni predlog.</p>
            </sp>
            <sp who="SDZ4:JerovšekJožef">

               <speaker>JOŽEF JEROVŠEK:</speaker>

               <p><gap n="..."/> predsednik vlade ljubeznivo se odzval, čeprav poslovniško ni bilo potrebno, in
               je v bistvu dal izjavo vlade, implicitno uvedel nov institut v parlamentarni
               demokraciji, ki ga žal naš poslovnik nima, o preteklem vrhu Evropske unije. V bistvu
               sedaj razpravljamo na podlagi izjave predsednika vlade, ker to, kar je gospod Cvikl
               nakladal tukaj<gap n="..."/></p>
            </sp>
            <sp who="SDZ4:PečeSašo">

               <speaker>PODPREDSEDNIK SAŠO PEČE:</speaker>

               <p>Kolega Jerovšek, jaz vam bom vzel besedo. Ali boste postavili proceduralni predlog,
               vsebine pa ne bom dopuščal.</p>
            </sp>
            <sp who="SDZ4:JerovšekJožef">

               <speaker>JOŽEF JEROVŠEK:</speaker>

               <p>Jaz predlagam, da proceduralno opomnite gospoda Cvikla, ker je zlorabil poslovnik,
               in da ugotovimo, da pa je predsednik vlade podal izjavo vlade, o preteklem vrhu
               Evropske unije, in da imamo sedaj razpravo o izjavi predsednika vlade.</p>
               <p>Hvala lepa.</p>
            </sp>
            <sp who="SDZ4:PečeSašo">

               <speaker>PODPREDSEDNIK SAŠO PEČE:</speaker>

               <p>Kolega Jerovšek, verjetno bom jaz kršil poslovnik, ampak naslednjič vam več ne bom
               dal proceduralne besede.</p>
               <p>Mi bomo nadaljevali z razpravo poslank in poslancev. Prva na seznamu je poslanka
               Potrata. Izvolite.</p>
            </sp>
            <sp who="SDZ4:PotrataMajda">

               <speaker>MAG. MAJDA POTRATA:</speaker>

               <p>Spoštovani gospod minister, poslanke in poslanci!</p>
               <p>Res je bilo mogoče slišati, da je današnja razprava o odgovoru ministra, doktorja
               Bajuka, na poslansko vprašanje zanimiva toliko kot lanski sneg, če o stvareh
               razmišljamo, da so zgodovina. Bi pa vendarle rada opozorila na nekatere svoje poglede
               v zvezi s tem.</p>
               <p>Ker sem bila do nedavnega članica odbora za zadeve Evropske unije, bi rada opozorila
               na dogajanja v tem odboru, zato da bi v prihodnje stvari tekle bolje in bi imele tudi
               razprave večji odmev in učinek kot do zdaj. Politične elite bi se morale česa naučiti
               iz opozoril, ki so prihajala iz Evrope, o demokratičnem primanjkljaju, ki se je ne
               nazadnje zdaj pokazal ob zavrnitvi evropske ustave v dveh državah. Zato bi rada
               omenila, da je delo na delovnih telesih v državnem zboru namenjeno demokratični
               izmenjavi mnenj. Zato ne morem pristati na prakso, ki se je ne samo na odboru za
               zadeve Evropske unije vpeljala, ampak ji je mogoče slediti tudi na nekaterih drugih
               delovnih telesih, da poslanci in poslanke jemljejo za moteče, če razpravljamo o
               vsebinskih problemih na delovnem telesu, ker je delovno telo prostor za vsebinske
               razprave. Tako je mogoče biti večkrat opozorjen, da je škoda časa, da nimamo o čem
               razpravljati. Pri tem bi pa rada opozorila še na to, da v skladu z zakonom o odnosih
               med državnim zborom in vlado, po katerem so seje na odborih za zadeve Evropske unije
               zaprte za javnost ravno zaradi tega, da bi bil omogočen demokratičen dialog med
               koalicijo in opozicijo, h kakovostnejšemu razpravljanju ne pripomorejo. To je
               zaskrbljujoče dejstvo. Zaskrbljuje pa tudi še nekaj drugega, da ob že izrečenih
               opozorilih na to, da prihaja gradivo za seje pozno, da je neprevedeno, da je
               zanemarjena tudi neka druga obveznost, ki bi morala biti upoštevana. Namreč, da je o
               posamičnih predlogih mogoče razpravo opraviti tudi na posamičnih odborih, ki bi
               morali pravzaprav pripraviti vsebinska stališča do tistega, da bi odbor za zadeve
               Evropske unije lahko sprejel politično stališče do posameznega vsebinskega vprašanja.
               Tako je, kot rečeno, to zamujena priložnost. V resnici je videti, kot da odbor ne
               more o ničemer odločati, ker je pogosto vse že minulo.</p>
               <p>Druga stvar, na katero bi rada opozorila, je ta, da je ravno v skladu z opozorili na
               demokratični primanjkljaj pomen evropskega parlamenta, pomen evropske komisije v novi
               ustavi, za katero ne vemo, kakšna bo njena usoda v prihodnje, se povečal, pa tudi
               vloga nacionalnih parlamentov. Zato se mi zdi zavržena priložnost za to, da bi to,
               kar nam naš zakon nalaga, izkoristili v večji meri in bi pravzaprav dali državnemu
               zboru tisto vlogo, ki bi jo državni zbor kot najvišje zakonodajno telo tudi moral
               imeti. Ne pa, da postaja državni zbor zaradi ravnanja zlasti koalicijskih poslank in
               poslancev samo podaljšana roka vlade, pri tem pa zanemarjamo zelo pomembno dejstvo,
               da v tej državi politično odločanje vendarle sooblikujeta koalicija in opozicija, ki
               se lahko s svojim delovanjem in izrekanjem mnenj opredeljujeta do vprašanj, pomembnih
               za prihodnost Evrope in Slovenije.</p>
               <p>Naslednja finančna perspektiva zadeva obdobje od leta 2007 do 2013. Saj lahko živim
               z mnenjem sedanje koalicije, da bo zadržala oblast tudi še po naslednjih
               državnozborskih volitvah v letu 2008, ampak ravno zaradi tega, ker ne vemo, kaj se bo
               zgodilo, bi bilo treba upoštevati to, da se lahko razmerje sil vendarle po letu 2008
               tudi spremeni, vstopi nova parlamentarna stranka, da ne omenjam vseh pisanih
               možnosti, ki so na voljo. Zato bi bilo prav, da bi vpeljali ali nadaljevali tisto
               izkušnjo, ki je bila uporabljena v dosedanji praksi, kadar smo se odločali o
               pomembnih rečeh, to pa je vstop v Evropsko unijo, vstop v Nato, kjer smo vendarle
               težili za konsenzom med koalicijo in opozicijo in si prizadevali, da bi bila stališča
               do strateško pomembnih odločitev vendarle usklajena, da ne bi tekmovali ter prenašali
               notranjih političnih tekem in razmer, tudi v evropski prostor.</p>
               <p>In samo še eno stvar bi rada omenila. Ministru za zunanje zadeve sem zastavila
               vprašanje, kako se Slovenija kadrovsko pripravlja na predsedovanje Evropski uniji.
               Pomiril me je, naj ne bom zaskrbljena, da si nabiramo izkušnje s predsedovanjem Ovse,
               da je vse, kot se reče, pod kontrolo. Ampak, če je vse tako odlično, zakaj je potem
               potreben ta plašč molka, v katerega se priprave zavijajo. Zakaj recimo niti približno
               niso nakazane prioritete, o katerih naj bi Slovenija kot predsedujoča, v prvi
               polovici leta 2008, razpravljala o tem. Je bilo govora, zakaj so recimo vse pobude
               opozicijske socialne stranke Socialnih demokratov ostajale brez odgovora, ko smo
               spraševali in opozarjali o nujnosti regionalizacije. Ne morem se znebiti občutka, da
               je bilo pri naših pogajanjih o naslednji finančni perspektivi preveč stavljeno na
               zmagovitega konja, ki se mu reče <q>"Sprejetje naslednje finančne perspektive do konca
               junija"</q>. To se ni zgodilo in samo želim si lahko, da bi se iz vsega tega kaj naučili,
               ker verjamem, da vsaj na vseživljenjsko učenje v tej državi prisegamo vsi.</p>
               <p>Hvala.</p>
            </sp>
            <sp who="SDZ4:PečeSašo">

               <speaker>PODPREDSEDNIK SAŠO PEČE:</speaker>

               <p>Hvala vam. K razpravi je prijavljen poslanec Rudolf Moge. Izvolite.</p>
            </sp>
            <sp who="SDZ4:MogeRudolf">

               <speaker>RUDOLF MOGE:</speaker>

               <p>Predsedujoči, hvala lepa za besedo.</p>
               <p>Stari Grki so dejali, da je v številu vse. Sploh Pitagora je to zagovarjal. Dosti se
               ni zmotil. Jaz pač trdim, da je naše ravnanje tudi zelo odvisno od tega, kakšna je
               statistika, ki spremlja te naše podatke življenja, v katerem živimo.</p>
               <p>Če bi navedel samo nekaj statističnih podatkov, ki so zelo zanimivi, med Slovenijo
               in Evropsko unijo, potem lahko rečem, da Slovenija z dvema milijonoma kvadratnih
               kilometrov, v primerjavi z Evropo s 456 milijoni, za petindvajseterico pomeni, da
               imamo 4 promile celotnega ozemlja v teh državah, kjer smo združeni. Medtem ko je
               stopnja delovne aktivnosti 51,4 v Evropi, pri nas 55,4.</p>
               <p>Če navedem še nekaj podatkov, saj vas ne bom dolgo moril, je stopnja delovne
               aktivnosti moških v Evropi 59,9, pri nas 61,8. Potem je stopnja brezposelnosti v
               Evropi 8,4, tukaj 5,7. Gre za brezposelnost moških. Pri ženskah je 9,9:6,4. Če še
               nekaj podatkov povem glede socialne zaščite. Izdatki za socialno zaščito, to je delež
               od bruto družbenega proizvoda, v Evropi 27,3, pri nas 25,4. Delež pomoči za socialno
               zaščito pomoči, za zdravstvo, Evropa 27,9, mi 31,3. Delež pomoči za invalidnost,
               Evropa 8,2, mi 8,5. Za pomoč starosti, Evropa 41,5, mi 44,7.</p>
               <p>Tako vidim, da smo nekje v povprečju, enkrat gor, drugič dol. Bruto domači proizvod
               v tekočih cenah milijarde evrov, Evropa 10 bilijonov 208 milijard, mi pa 26 milijard,
               kar pomeni, če prevedemo v jezik statistike, da smo mi dosegli bruto družbeni
               proizvod na prebivalca v letu 2003 po naših podatkih, čeprav uradnih še nimamo, glede
               Evrope že na 76,8% povprečja Evropske unije.</p>
               <p>V tem grmu sedaj tiči zajec. Ti podatki kažejo na to, da smo v Evropi, čeprav se
               čutimo glede teritorija in števila prebivalcev majhni, pa kar dobro umeščeni v
               povprečje te nove tvorbe.</p>
               <p>Ta podatek, bruto družbeni proizvod na prebivalca, je pa eden izmed ključnih
               podatkov, kriterijev za pridobivanje bruto družbenega proizvoda oziroma za
               pridobivanje sredstev iz kohezijskih skladov. Mi smo do sedaj še iz leta 2002, tu
               imam podatke Eurostata, bili s 74.4 še pod povprečjem, zato samo lahko črpali
               sredstva iz kohezijskega sklada, to je večina teh sredstev. Sedaj v tem obdobju, ko
               se bo to pomaknilo naprej, pa bomo izpadli iz tega. To pomeni, da bomo mi plačevali v
               Evropsko unijo. Jaz sem zelo vesel, da smo tako ekonomsko stabilni, da to plačujemo
               in da mi nič ne dobimo. Opozoril bi pa tu sedaj na en defekt. Te stvari se ne
               računajo, ko se pridobivajo te pomoči, na bruto družbeni proizvod prebivalca v
               državi, ampak na družbeni bruto proizvod prebivalcev na drugi enoti standardne
               klasifikacije teritorialnih enot, torej na drugi stopnji. Kaj imamo mi v Republiki
               Sloveniji, ko statistične podatke pobiramo in poskušamo na njihovi podlagi
               argumentirano nastopati v Evropski uniji, da bi pridobili sredstva? Kaj imamo? Na
               peti enoti imamo občine, imamo jih nekaj skozi 190 in te občine delujejo tudi
               administrativno. Na četrti enoti imamo upravne enote z 58-imi upravnimi enotami in
               tudi te delajo. Na tretji stopnji imamo statistične regije, teh je 12. Spoštovane
               kolegice in kolegi! Te statistične regije so mrtve škatle. V njih se ne dogaja nič.
               Imamo jih postavljene zaradi tega, ker Evropa to zahteva. Na drugi enoti, pa tega
               verjetno ne veste, jaz sem si pridobil uredbo o standardni klasifikaciji
               teritorialnih enot, se pa naša država Slovenija deli v Sloveniji na dve enoti, ena je
               Ljubljana z okolico, druga je pa vsa preostala Slovenija. To velja v Sloveniji. V
               Evropski uniji smo pa na tej drugi klasifikaciji celotni kot ena država. To me
               spominja na to, kar je premier Janša povedal v Mariboru, ko je bil z ministrsko
               ekipo, da Slovenija ni samo Ljubljana z okolico, ampak iz tega vidimo, da to je. Kaj
               nam preprečuje, da se nismo bolj zavzemali oziroma nismo naredili tega, da bi
               Slovenijo tudi na drugi delitvi razdelili na pokrajine, ki bi lahko, prvič, črpale
               sredstva iz evropskih fondov, in drugič, da bi se ta denar davkoplačevalcev bolj
               enakomerno porazdelil po celotni Sloveniji, ne pa, da se porazdeli in zbere cel v,
               oprostite izrazu, Ljubljani z okolico, tam pa oni kot berači iz občin hodijo v
               Ljubljano in za svoje projekte beračijo. Mislim, da je, vsaj po mojem mnenju, proti
               temu bila naslednja stvar.</p>
               <p>Slovenija je več kot preveč centralizirana na vseh področjih, od šolstva pa tako
               naprej in je skrajni čas, če nočemo, da nas bo, vsaj nas z obrobja Slovenije, pojedel
               tuj finančni kapital, da čim prej pridemo k temu, da se Slovenija razdeli na tri
               pokrajine. Poglejte, imamo tri univerze, imamo tri regijske centre, če hočete, imamo
               tri škofije in glede kriterijev, ki veljajo v Evropski uniji bi lahko tudi dosegli,
               da bi dobili tudi tri kohezijske regije. Pomeni, da nekdo, ki mu močno <q>"paše"</q> ta
               centralizem, ki pogojuje skoraj vse službe z visoko izobrazbo v Ljubljani, na obrobju
               pa nič, ta aparat oziroma ti liderji mogoče nekaterih strank v državi se bojijo, če
               bi prišli na tri pokrajine, kajti izgubil bi se velik del kapitala, bolj enakomerno
               bi se porazdelil. Tudi strankarski šefi bi si prekleto premislili, kdo bi bil šef
               pokrajinskega odbora, kajti stranke zunaj ne dobivajo volitev na ravni države, ampak
               dobivajo volitve na ravni dežel ali pa, če hočete, zdaj teh regij, na podlagi katerih
               to stvar pač pripovedujem. Zaradi tega bi bilo več kot potrebno, da bi stopili skupaj
               in da bi nekako pospešili to regionalizacijo. Ne znam si predstavljati v pogajalski
               skupini naše države, ko se bo šla pogovarjat v Bruselj o tem, da bi imeli tri regije,
               pa bi vprašali, ja, kaj pa so te tri regije pri vas, pa bi jim pokazali del
               zemljevida pa črte navzgor. Pa bi rekli, kaj pa vsebina teh regij, kaj
               administrativni aparat teh regij opravlja, pa bi rekli, nimamo nič. Jasno je, da niso
               tako neumni, da bi s takimi argumenti državi Sloveniji priznali tri regije,
               kohezijske, upravne ali kakršnekoli hočete, na podlagi česar bi se Slovenija lahko
               bolj enakomerno razvijala. Poglejte, sedaj imamo regijo tudi v državi. To pomeni,
               cela pokrajina je tudi država. Hočem vam samo na enem primeru pokazati, kako ne
               moremo na obrobju delati ničesar. Štajerski del, v Mariboru ni nobenega podjetja več,
               na katerega bi lahko bili ponosni, pa rekli, da je v slovenski lasti. Skoraj vse je
               tuj kapital, pretežen kapital prihaja iz dežel, ki mejijo na ta del Slovenije, se
               pravi, germanski kapital. Pojdite v Primorje pogledat! Tam imajo sicer luko Koper,
               kot imajo Revoz v Novem mestu. Ampak ne vem, če bo ta reč dolgo trajala, ob tem, če
               bomo imeli takšno razdelitev, kot jo imamo zdaj. Na regijah, recimo na avstrijskem
               Štajerskem, so poskušali pridobiti sredstva iz Evropske unije za evro regije in so
               poslali vabila; sam sem bil na prvem. Ker mi nimamo druge regije kot državo, so
               poslali vabilo na državo, naj se predstavniki regije Slovenije pridejo pogovarjat s
               predstavniki regije avstrijske Štajerske. A mislite, da je kdo prišel? Nikogar ni
               bilo. Celo komentarji so bili o tem, da s tem hočemo zdaj, ko smo v Evropski uniji,
               ustvariti veliko Štajersko. Druga reč, zopet enako vabilo čez eno leto, da bi se le
               lotili in poskušali pridobiti sredstva za čezmejno sodelovanje, je to vabilo podpisal
               gospod Reinhold Pur, predsednik deželne vlade avstrijske Štajerske, za Avstrijo, pri
               nas pa gospa Marija Krajtner Rozina, vršilka dolžnosti direktorja evro regije
               severovzhodna Slovenija, mariborska razvojna agencija. Poslušajte, vsi se nam lahko
               ob takih rečeh smejijo. Če ne verjamete, lahko te stvari razmnožim. In nismo sposobni
               denarja, ki nam leži pred vrati, pobirati. To je naša stvar. Mi smo odgovorni za to,
               če otroci, ko doštudirajo v Ljubljani z okolico, doma nimajo službe. Mi smo tudi
               odgovorni, za to, da bi ta država dobro delala in da bi dobila čim več kapitala. Če
               nas bodo tuje družbe pojedle in če se bo na tak način dogovarjalo za sredstva, potem
               bo tuj kapital prišel na tisto ozemlje mejnih področij, in potem bo zelo malo denarja
               ostalo tudi za Slovenijo, državo, kot je v celoti.</p>
               <p>Zato bi vam gospod minister na srce položil, ker ste edini tu od vlade, in spoštujem
               to, to, da dajte se za božjo voljo v vladi enkrat pogovoriti, ne samo o tem, da bomo
               predsedovali Evropski uniji, pa bomo potrebovali toliko in toliko prevajalcev in
               celega kadra, ampak se dajte za božjo voljo enkrat o tem tudi pogovoriti, kako bomo
               ustvarili regije oziroma pokrajine v Sloveniji, kako bomo poskušali v tej deželici
               napraviti tak strukturni model, da bo tej državi in njenim prebivalcem prinašal
               blaginjo. Navsezadnje ste vi ministri pred tem državnim zborom prisegli, da se boste
               borili za blaginjo Slovenije.</p>
               <p>Zato ne morem razumeti, da sem kljub temu, saj jaz vam lahko tu pokažem, tega imam
               toliko, kolikor hočete, zastavljal premierju ta vprašanja, da sem eksplicitno ta
               vprašanja naslavljal ministru za lokalno samoupravo, dobil sem pa meglene odgovore in
               iz tega ni bilo nič.</p>
               <p>Jaz bi vas lepo prosil, če smo za blaginjo Slovenije vzemite si enkrat v tej dirki
               po OVSE-ju, pa po predsedovanju, tudi čas za nas, prebivalce Republike Slovenije. In
               dajte enkrat se usesti skupaj in povedati temu državnemu zboru, kaj boste naredili s
               pokrajinizacijo, deželacijo, regionalizacijo ali kakorkoli hočete reči, Slovenije.</p>
               <p>Pravim vam, na drugem in na tretjem nivoju imamo prazne škatle. Velike teme za to
               državo, nekateri smo jo pač pomagali tudi soustvarjati, so za nami. Za nami je
               državnost, zakonodaja, vstop v Evropsko unijo in tako naprej. Povsod smo bili
               uspešni. Jaz iz srca, doktor Bajuk, želim tej vladi, da bi imela toliko posluha, da
               bi imela toliko hrbtenice, da bi premagala te administrativne upore, ki so v vladi
               proti tej regionalizaciji, da bi dobili za sebe toliko moči, da bi poskušali družno
               skupaj, ob bok eden drugemu, kot se je to dogajalo ob vstopu v Evropsko unijo, da bi
               to temo zaključili. To je še edina tema, velika tema, ki ni zaključena. Mislim, da bi
               se o teh razvojnih konceptih in teh<gap n="..."/> Jaz vam lahko povem tudi, ampak verjetno bi
               vas dolgočasil, na kakšen način bi poskušal dobiti nek zakon o pokrajinah, kakšne
               pristojnosti iz države bi na pokrajine prenesel. Te pokrajine bi se na primer
               financirale iz svojih sredstev, od pobranih davkov, recimo, od lokalnih skupnosti,
               del od države, in del iz skladov, ki bi prišel izven Evropske unije. Če sem, gospod
               minister, dosegel pri vas za kanček drugačni miselni vzorec in ne da bi se
               precenjeval, če sem vam poskušal povedati, da je treba v tem trenutku nekaj drugega
               narediti, kot je sedaj, da je treba to stanje, ker imamo drugo standardno
               klasifikacijo samo prazno škatlo, da imamo tretjo prazno škatlo, te škatle napolniti
               z vsebino, potem je bil moj govor tukaj tak, da je dosegel svoj namen. Hvala lepa.
           </p>
            </sp>
            <sp who="SDZ4:PečeSašo">

               <speaker>PODPREDSEDNIK SAŠO PEČE:</speaker>

               <p>Hvala, gospod Moge. Na vrsti je poslanec Anton Kokalj, izvolite.</p>
            </sp>
            <sp who="SDZ4:KokaljAnton">

               <speaker>ANTON KOKALJ:</speaker>

               <p>Hvala lepa. Najprej bi se zahvalil gospodu Mogetu. Jaz sem užival v vašem
               predavanju, sicer sem te zadeve že pred tremi leti sam poznal in dobro poznam, niso
               se sicer dotikale točke dnevnega reda, ampak očitno danes lahko vsak govori vse, kar
               mu pride na pamet, ampak ste lepo govorili, ste dober retorik in se vam za to
               zahvaljujem in ste me tudi na nekatere stvari spomnili, ki so že daleč zadaj in niso
               več aktualne.</p>
               <p>Če sem prav razumel, je točka dnevnega reda namenjena razpravi o odgovoru ministra
               za finance, dr. Andreja Bajuka, na poslansko vprašanje mag. Milana M. Cvikla v zvezi
               z naslednjo finančno perspektivo oziroma konkretneje v zvezi z luksemburškim
               predlogom z dne 21. aprila 2005. O tem je bila najavljena točka dnevnega reda. Jaz bi
               govoril o tem in kar je se tem povezano, pa bi prosil predsedujočega, če bi tudi
               poskrbel, da bi razprava šla nekako v ten kontekstu, glede na to, da je zelo dosleden
               voditelj sej.</p>
               <p>Glede na razvoj dogodkov v zadnjih dneh, se je izkazalo, da bi bilo obremenjevanje z
               natančnimi izračuni za vsak predlog, ki ga je dalo luksemburško predsedstvo,
               izgubljanje energije. Vedelo se je, da luksemburški predlog z dne 21.4. eden od
               delnih predlogov, in to ni bil zadnji predlog. Vlada je res nekoliko taktizirala s
               konkretnimi podatki, vendar je odbor za zadeve EU postavil osnovne meje in tudi
               zahteve, predvsem pa sprejel sklep, da mora vlada pred evropskim vrhom postaviti
               konkreten predlog. Vendar se je izkazalo, da to pravzaprav ni potrebno. Večkrat
               omenjena vrednost mnogokratnika neto vsote, ki naj bi jo Slovenija kot prejemnica
               dosegla, je bila le povod za različne interpretacije v javnosti. Neprimerno je bilo,
               da so posamezni poslanci odbora za zadeve EU dajali v zvezi s tem izjave za javnost,
               še preden smo po zaprti seji mogli v skladu s poslovnikom podati sklepe vodstvu tega
               našega odbora. Toliko o konstruktivnem sodelovanju, o katerem je bilo precej govora
               prej, predvsem s strani gospoda Cvikla.</p>
               <p>Slovenija ne bi mogla z dodatnim zaostrovanjem doseči nič več kot to, da bi bila
               lahko še sama med krivci, da se pogajanja niso končala konec letošnjega junija. Sedaj
               se sicer nekateri, ki jih sedaj ni tukaj, hvalijo s tem, da smo bili zelo blizu
               britanskemu predlogu oziroma da je bila prejšnja vlada blizu. Če to upoštevamo, potem
               bi verjetno s to logiko bili mi tudi tisti, ki bi pomagali zelo izdatno in zelo
               vidno, da pogajanja niso bila končana.</p>
               <p>Tako je bil na zadnji seji odbora, ki je obravnaval zadnji luksemburški predlog, ki
               je bil v tistem trenutku znan, sprejet sklep, kot je bil predhodno predlagan s strani
               odbora za finance in monetarno politiko.</p>
               <p>Vlada je torej odšla na pogajanja s stališčem državnega zbora v skladu z zakonom in
               v skladu s poslovnikom. Današnja razprava o preteklem predlogu je smiselna toliko,
               kolikor osnovna izhodišča, ki jih je vlada imela potrjena že 21.4., ostajajo
               relevantna za naprej. Vprašanje je le, kako v novem kontekstu doseči te cilje. Ena od
               možnosti je, da se pogajamo za dve ali tri kohezijske regije, kar je tudi vsebovano v
               sprejeti deklaraciji o delovanju Republike Slovenije v okviru evropskih institucij,
               kar je sprejel državni zbor. Agresivnost in politiziranje tega vprašanja že v naprej
               pa napoveduje možne zaplete. Vložitev predloga za spremembo ustave, češ, da bomo
               kohezijske regije lahko vzpostavili na ta način, pomeni dodatno zapletanje, ne pa
               reševanje problema. Očitno ne gre za vsebino in iskanje skupne rešitve z namenom
               optimalne pozicije Slovenije o novi situaciji v Evropski uniji, ampak izkoriščanje
               težke evropske situacije za ustvarjanje napetosti na domači politični sceni. Zato smo
               v poslanski skupini Nove Slovenije skeptični do tako ozkega pristopa k odgovoru na
               vprašanje o naslednji finančni perspektivi, kar zadeva Slovenijo. Preden se
               sprejemajo take odločitve, je potrebno, podobno kot pred vstopom v Evropsko unijo,
               delovati vsaj navzven usklajeno. Sedanja opozicija ne spoštuje principa, ki ga je
               glede evropskih zadev spoštovala nekdanja opozicija.</p>
               <p>V poslanski skupini smo še vedno prepričani, da za pogajalsko ustrezne pozicije ne
               potrebujemo spremembo ustave, ki nam bo vzela dodatno energijo. Sedaj ni čas za
               dodatno politiziranje, ampak za zelo pragmatičen pristop v dobro celotne Slovenije.
               Predlagamo, da vlada odboru za finance in monetarno politiko ter odboru za zadeve EU
               čim prej predstavi vse možne opcije, ki so poznane ali ki so mogoče, da s čim manj
               notranjimi zapleti skušamo iztržiti za naprej čim več. Glede na sedanjo izkušnjo
               slabega črpanja sredstev iz evropskih virov, se lahko naučimo tudi to, da je zelo
               občutljivo spreminjati sistem, ko ta enkrat vsaj za silo deluje. Zato je ta trenutek
               pomembneje operacionalizirati postopke za črpanje sredstev in čim manj izgubljati čas
               in energijo z novimi strukturami, razen tistih, ki so nujno potrebne za formalno
               izpolnjevanje pogojev za maksimalno koriščenje, predvsem kohezijskih virov. Slovenija
               se je vedno hvalila, da je med najboljšimi novimi članicami. Vemo pa, da po določenih
               kazalcih zaostaja za nekaterimi novimi članicami, po določenih kazalcih pa celo
               prehiteva tudi nekatere stare članice Evropske unije. Zato je prav, da se zavedamo,
               da naša edina prednost ne more biti le količina sredstev, ki jo bomo uspeli potegniti
               iz proračuna Evropske unije več, kot pa jo bomo vanj vplačali. Slovenija se mora
               začeti obnašati kot soustvarjalec prihodnje Evropske unije tudi zaradi posrednih
               ugodnih političnih in gospodarskih posledic, ki jih uživa. V marsikateri manjši
               državi članici imamo zgled, kako se to lahko naredi. Sem pa prepričan, da lahko
               najdemo svoj način in svoje mesto samo, če bomo to vsi hoteli. Dela in rezultatov bo
               dovolj za vse. Tudi sam pozivam k temu, kar je prej pozival gospod Cvikl, pa tudi
               gospod Feri Horvat, da pozicija in opozicija v tem kontekstu začneta delovati navzven
               enotno.</p>
               <p>Zato še enkrat v imenu poslanske skupine Nove Slovenije izražam javno skepso na
               predlog za spremembo ustave, v luči nujnosti vzpostavitve kohezijskih regij. Ta
               zadeva bo, sem prepričan, zadeve spolitizirala in nam ne bo pomagala k temu, da bi
               bili uspešni v novih pogojih, ki so sedaj bistveno težji, kot so bili do sedaj, če bi
               bila pogajanja do konca tega meseca končana.</p>
            </sp>
            <sp who="SDZ4:PečeSašo">

               <speaker>PODPREDSEDNIK SAŠO PEČE:</speaker>

               <p>Kolega Kokalj, strinjam se z vašim apelom oziroma prvim delom razprave, ko ste
               poslance in tudi mene opozorili, da se držimo točke, predvidene za današnjo razpravo.
               Moram pa vas seznaniti, da ne jaz, pa verjetno tudi vi nimate sposobnosti predvideti
               vsebine razprave posameznega poslanca. Sam bi si seveda to sposobnost zelo želel.
               Vendar s tega mesta tudi sam apeliram, dajmo vsi skupaj poskušati razprave
               prilagoditi vsebini, ki je danes na dnevnem redu.</p>
               <p>Nadaljujemo s sejo. Besedo ima kolega Slavko Gaber.</p>
            </sp>
            <sp who="SDZ4:GaberSlavko">

               <speaker>DR. SLAVKO GABER:</speaker>

               <p>Najlepša hvala, gospod podpredsednik. Dovolite mi, da vendar poskušam razpravljati o
               tem vprašanju sedaj že pretekle luksemburške pobude v kontekstu. Mislim, da tako o
               njej razpravlja cela Evropa in da drugačna resna razprava o tem sploh ni mogoča.</p>
               <p>Sedanjost Evropske unije je namreč pisana. Sam jo vidim rahlo drugače kot, mislim
               da, večina tistih, ki o tem danes razpravljajo v Sloveniji. Meni je žal, da so
               zaustavljene ratifikacije ustavne pogodbe v Evropi. Objektivno je zastoj na tem
               področju zastoj v povezovanju v Evropi in kot takšen je v korist našim tekmicam.
               Azija in Amerika se ob tem lahko veselo nasmihata in si maneta roke, to bo imelo tudi
               materialne koristi za tako imenovano drugo stran, s katero marsikdaj sodelujemo,
               hkrati pa, ali si to priznamo ali ne, smo z njo v tekmi, v tekmi za najboljši del
               civilizacijskega kolača na tem svetu. Torej, neratifikacije v bodoče, zaustavljanje
               procesa integracije v Evropi objektivno škodi socialno občutljivemu modelu tržnega
               gospodarstva in uveljavljanju vrednot Evrope. In mi smo zaradi tega v to Evropsko
               unijo tudi vstopili. Solidarnost, tolerantnost, sposobnost tekmovati in sodelovati -
               to so v večji meri naše vrednote in naše lastnosti kot pa lastnosti nekega drugega
               dela tega sveta. To je žalosten del evropske zgodbe.</p>
               <p>Posebno pa dojemam to, kar se je zgodilo na zadnjem svetu, kot srečen dogodek.
               Mislim, da je to za Evropo lahko samo koristno. Škodljivo bi bilo namreč, če bi bili
               sprejeli predlog, ki je bil na mizi, predlog finančne perspektive 2007-2013. Če
               pustimo ob strani razloge, in verjetno nihče ne dvomi, da so bili sebične narave s
               strani obeh največjih igralcev, tako Francije kot Anglije, je dejstvo, da je Blairova
               zavrnitev te perspektive Evropi ponudila novo priložnost za razmislek o prioritetah.
               V politiki je dostikrat tako, da se slabo lahko izkaže tudi kot priložnost, kot dobro
               in kriza je v tem primeru res izziv. Če bi zmagala na tem zadnjem svetu koalicija
               stiskačev, egoistov, kmetov in moledovalcev, to je bila namreč koalicija, ki je stala
               za luksemburškim predlogom, bi se Evropa tja do leta 2013 odrekla možnosti resno
               vstopiti v tekmo s tistimi, s katerimi edinimi Evropa želi tekmovati. Evropa je torej
               s tem neuspehom dobila priložnost za ponovni razmislek o tem, koliko bo vložila, kot
               opozarja naš komisar - zanimivo, da ga v Sloveniji skoraj da nihče ne ponavlja,
               skoraj da nihče ne citira - koliko bomo vložili v razvoj? Koliko bomo vložili, ko
               bomo začeli na najbolj trdem delu, v tehnološki razvoj na področju obrambe? Evropa je
               o tem resno razpravljala - razprava o tem bi se morala končati, če bi bila ta
               perspektiva sprejeta. Koliko bomo vložili v temelje raziskave? Evropa o tem zelo
               resno razpravlja, tudi te diskusije bi moralo biti v isti sekundi konec, ko bi bilo
               to sprejeto oziroma bi bilo popolno sprenevedanje tovrstna razprava. Koliko bomo
               torej vložili v aplikativne raziskave, ki bodo industriji širom po Evropi, torej tudi
               naši, dale priložnost za to, da ne zaostajamo preveč - ta trenutek namreč vsi skupaj
               zaostajamo. Te teme so ponovno na mizi in velika odgovornost obstoji tako pred
               članicam, spoštovani gospod minister - in to mislim, da je namen te diskusije - pred
               nami tudi, kot Slovenijo, da to temo razvojnega potenciala Evrope vrnemo nazaj v
               diskusijo. Mislim da se ji ne bo mogel izogniti Blair in da se je torej tukaj
               retorično ujel v svojo lastno zgodbo in prav oni bodo predsedovali v nadaljevanju in
               da je s tem dobil Barroso ponovno priložnost, da bi ne le redefiniral lizbonske
               cilje, ker mislim, da je naredil solidno, ampak bi uspel vztrajati tudi pri tem, da
               se zagotovijo sredstva za to, da bi takšno strategijo lahko izpeljal. Komisija se je
               v tej točki izkazala kot zelo šibek člen v pogajanjih, bolj ali manj je imel človek
               občutek, da nenehno kleči pred velikimi članicami in se skriva v kotu in da je torej
               celo šibkejša od Prodijeve komisije. Tisto vredno, kar je na mizi in kar je bilo
               spravljeno z mize, je, dajmo si priznati, vendarle sad prejšnje komisije.</p>
               <p>Mislim, da bi v tej točki morala Slovenija se znati odpovedati temu, da je samo v
               klubu moledovalcev. Če smo samo v klubu moledovalcev, to ni vredno te države. Mi
               seveda moramo znati skrbeti za to, da dobimo, kolikor je le mogoče iz tega evropskega
               proračuna. Vendar, če ne znamo sočasno izračunati, kaj nam na dolgi rok, če je ta
               Evropska unija neuspešna, prinese ta neuspeh, kako manj bomo dobili, lahko celo v
               končnih, absolutnih številkah, če bo Evropa šibka, potem ne vem, zakaj smo se
               vključevali v to Unijo, saj najverjetneje nismo nekdanja nerazvita Republika
               Jugoslavije, ki jo zanima samo, kaj bo dobila iz Beograda. Če se tako obnašamo do
               Bruslja, potem jaz ne razumem naše pogajalske pozicije. Mislim, da to ni način, ki bi
               si ga naj Slovenija privoščila, in jaz sem prepričan, da bi Slovenija morala biti v
               prihodnje v teh mesecih, ki sledijo, med aktivnimi podporniki razvojne vizije
               Evropske unije. Za to pa bi morala vsaj v pripravi proračuna za leto 2006 in 2007
               tudi doma ravnati tako. Sedaj trenutno ne ravnamo niti na enem področju, tako pa tudi
               na drugem nismo ravnali tako. O tem bi se morali domeniti tukaj v parlamentu, zato je
               pametno, da se verjetno v tem odboru, ki je znan po tem, da ima zaprte seje - in jaz
               podpiram to, da ima zaprte seje, ker se tam, upam, da lažje pomenite o kakšnih
               stvareh -, te karte bi bilo treba dati na mizo in vzeti resno parlament, vlado. Ker
               ni šala to, o čemer se v Bruslju je treba pogovarjati, po drugi strani pa jaz imam
               izkušnjo z obeh strani: vlada, tudi parlament, ker sicer je vsake toliko časa jokati
               o demokratičnem deficitu prepozno in povsem odveč; Chirac je tipična slika, ki jo
               dobite na koncu tega, če to počnete.</p>
               <p>Naj končam s preprosto mislijo. Kaj če bi razmislili, da bi enkrat bil slovenski
               nacionalizem v ustavi na propulzivno Evropo? Torej, ne v tem, da mislimo samo nase in
               da mislimo samo tako daleč, kolikor je med očesom in lastnim nosom. Bodimo tovrstni
               nacionalisti, da nas bo zanimalo, če gre pri nacionalizmu za interes te nacije, da
               nas bo zanimalo kaj lahko dobimo od Evrope, ki gre hitreje, ki je močnejša. Jaz sem
               prepričan, da več, kot če mislimo samo nase in na prvih pet minut.</p>
            </sp>
            <sp who="SDZ4:PečeSašo">

               <speaker>PODPREDSEDNIK SAŠO PEČE:</speaker>

               <p>Hvala. Naslednji na seznamu je kolega Josip Bajc, ki ga ni. Na seznamu
               razpravljavcev je poslanka Barbara Žgajner Tavš, izvolite.</p>
            </sp>
            <sp who="SDZ4:ŽgajnerTavšBarbara">

               <speaker>BARBARA ŽGAJNER TAVŠ:</speaker>

               <p>Hvala lepa za besedo. Materija, ki jo obravnavamo oziroma o kateri razpravljamo
               danes, je zelo široka, preširoka, da bi jo pravzaprav lahko strnila v nekaj minut, ki
               jih je ostalo Slovenski nacionalni stranki na razpolago, zato se bom dotaknila zgolj
               oziroma pomembnih dejstev, ki pa vendarle obstajajo in ki jih je vendarle potrebno
               omeniti, kljub temu da opozorila, ki jih v Slovenski nacionalni stranki dajemo,
               prepogostokrat, celo preveč utemeljeno padejo, žal, na oziroma v gluha ušesa. Danes
               smo pravzaprav kar nekajkrat slišali oziroma poslanci iz različnih poslanskih skupin
               ugotavljate, da so seje delovnega telesa velikega odbora za evropske zadeve zaprte in
               da bi bilo celo dobro, da bi bile odprte, smo slišali ne nazadnje od nekdanjega
               ministra za evropske zadeve. Naj povem, da je Slovenska nacionalna stranka takrat, ko
               se je v državnem zboru sprejemal zakon o sodelovanju med državnim zborom in vlado
               Republike Slovenije o zadevah Evropske unije vložila amandma, s katerim smo
               predlagali, da bi bile seje tega delovnega telesa odprte za javnost; pa ste
               nasprotovali čisto vsi, od prvega do zadnjega, z izjemo Slovenske nacionalne stranke,
               zato danes pritoževati se o tem, da so seje zaprte in da ne vemo ostali poslanci, o
               čem in kaj se pravzaprav dogaja na tem delovnem telesu, je popolnoma
               neupravičeno.</p>
               <p>Predsednik je v uvodni obrazložitvi dejal, da je sicer nesmiselno obravnavati nekaj,
               kar je že, pa bom rekla, pase, da pa bomo po vsej verjetnosti, in dobro bi bilo,
               sodelovali med državnim zborom in vlado Republike Slovenije v prihodnje. Pa se bom
               spet navezala na prakso. Praksa, žal, govori drugače. Konkretno o zadevah Evropske
               unije. V državnem zboru je bilo sklicano zainteresirano delovno telo, odbor za delo,
               družino, socialne zadeve in invalide, da bi odločali o odločitvi, ki naj jo zastopa
               minister za delo, konkretno v zadevi delovnega časa. Prišla je namreč direktiva, jaz
               sem prepričana, da veste za direktivo, ki je nalagala tudi Sloveniji kot članici
               Evropske unije, da omeji zgornjo mejo delovnega časa. Gre za število delovnih ur na
               teden. Pa je minister Drobnič javno povedal, brez razprave v državnem zboru, brez da
               bi se pozanimal, kakšno je stališče državnega zbora oziroma poslank in poslancev tega
               parlamenta, da te direktive pač ne bo upošteval. Toliko o tem, koliko lahko
               pravzaprav verjamemo vladnim predstavnikom.</p>
               <p>In ne nazadnje se sprašujem: ali ne vedo, kaj govorijo, ali gre pravzaprav za veliko
               sprenevedanje oziroma ignoranco? Tu sem bom navezala na zadnjo sejo odbora državnega
               zbora za zadeve Evropske unije, kjer je bilo s strani državnega sekretarja
               izpostavljeno oziroma rečeno, da francoski in nizozemski <q>"ne"</q> absolutno pozitivno
               vplivata na finančno perspektivo. Danes se sprašujem, pa to ni retorično vprašanje,
               jaz upam, da bom tudi s strani ministra dobila odgovor, zakaj pravzaprav te finančne
               perspektive danes še ni, ko pa so bile tako optimistične napovedi s strani državnega
               sekretarja. In naj povem, da je Slovenska nacionalna stranka opozorila, opozarjala
               ves čas pravzaprav, zelo utemeljeno opozarjala, da si take pravljice danes pravzaprav
               ne moremo več privoščiti.</p>
               <p>Kaj bo sledilo po tretjem britanskem <q>"neju"</q>? Zopet sem bom navezala na razpravo, ki
               se je odvijala v tem državnem zboru. Ko so kolegi iz Slovenske ljudske stranke zelo
               evforično utemeljevali ali negirali naša opozorila, da pravzaprav hitenje pri
               ratificiranju evropske ustavne pogodbe ni dobro za Republiko Slovenijo, no takrat so,
               kot sem že dejala, evforično negirali to naše opozorilo, in se ponorčevali, da pa bo,
               bila je izpostavljena ravno Velika Britanija, pravzaprav vzela Slovenijo za zgled pri
               ratificiranju tako pomembnega dokumenta. Tudi o tem danes pravzaprav danes težko
               govorimo.</p>
               <p>Zato bom še enkrat poudarila, da graditi na evforičnih, brezvsebinskih upih
               pravzaprav ni primerno, da je čas za tovrstno početje, še posebej če prihaja s strani
               vlade oziroma vladnih strank, pravzaprav mimo. Čas je za streznitev, spoštovane
               kolegice in kolegi.</p>
               <p>Včeraj oziroma danes smo ne nazadnje sprejemali rebalans proračuna Republike
               Slovenije. Kaj lahko pravzaprav pričakujemo oziroma kdaj bo Republika Slovenija
               stopila oziroma prevzela evro? Ali ima Slovenija izdelan načrt za enojen ali dvojen
               korak na tem področju in če ga ima, še enkrat sprašujem - kdaj? Pred dobrim letom dni
               smo slišali od pristojnih vladnih služb zatrdila, da se bo v finančni perspektivi
               obravnaval odstotek 1,14 BDP - govorimo o evropskem proračunu. Vse države naj bi ta
               odstotek koristile. Slovenska nacionalna stranka je že takrat opozarjala, da je ta
               ocena oziroma napoved popolnoma nerealna. Pred pol leta smo bili vnovič priča vladnim
               zagotovilom, da bo ta odstotek sicer nekoliko nižji, znašal naj bi 1,04% oziroma
               1,06% BDP, kar naj bi bilo takrat po zagotovili vlade oziroma vladnih služb realno.
               Celo rečeno, da na manj ne pristanemo. Pred enim mesecem dni smo pristali veselo, bom
               rekla, na 1% tega obljubljenega denarja, danes nimamo niti tega. Vnovič sprašujem,
               ali gre za nepoznavanje ali veliko ignoranco pri tako resnih in pomembnih zadevah. Ne
               nazadnje slovenski rebalans proračuna bazira tudi na evropskih sredstvih oziroma
               sredstvih, ki naj bi jih prejeli iz evropskega proračuna. Treba je seveda ustvariti
               tudi pogoje za prevzem oziroma uvedbo evra. Še enkrat sprašujem ministra: ali in
               kdaj? Kaj ne nazadnje pomenijo v splošnem delu rebalansa proračuna predvidena
               sredstva iz EU oziroma evropskih skladov in ali so zagotovljena in če ne, kdaj
               oziroma kaj sedaj? Sprašujem tudi, kaj se je v resnici zgodilo na kmetijskem
               področju. Naj omenim samo 18 milijonov evrov zamrznjenih sredstev. Zamrznjena
               sredstva, ker slovenski pravni red ni ustrezen, ni tak, kakršnega naj bi narekovala
               EU. Ali bomo v Sloveniji zato, da bodo kmetje tisto, kar jim pripada iz evropskih
               skladov, torej 18 milijonov evrov evropskega denarja, lahko črpali, spremenili,
               konkretno, zakon o dohodnini?</p>
               <p>Še enkrat bom čisto za konec omenila tisti, kar sem že dejala. Nepoznavanje ali
               ignoranca. Vsekakor ocenjujem, da gre za veliko norčevanje iz poslank in poslancev
               državnega zbora in ne nazadnje iz slovenskih državljank in državljanov. Poslušali smo
               tudi obljube, sicer še pod prejšnjo vlado, ampak tudi ta vlada nadaljuje v tem tempu,
               da bomo Slovenci, ko bomo stopili v EU, po načelu reciprocitete oziroma recipročnosti
               lahko delali kjerkoli v okviru EU, pa tudi prost pretok delovne sile za Slovenijo ne
               velja. K nam seveda lahko hodijo drugi, mi drugam, razen v vzhodne države, nove
               države članice, ne moremo. In dogaja se celo to, da se krši delovna zakonodaja na
               račun prostega pretoka delovne sile, ko slovenska podjetja uvažajo tudi
               nekvalificirane delavce iz vzhodnih držav, ki so pripravljeni za manj denarja delati
               več ur. Ali je to resnično tisto, kar smo si želeli oziroma hoteli od Evropske unije?
           </p>
            </sp>
            <sp who="SDZ4:PečeSašo">

               <speaker>PODPREDSEDNIK SAŠO PEČE:</speaker>

               <p>Hvala. K razpravi se je prijavila Cvetka Zalokar Oražem. <stage xml:id="Redna-07-2005-06-21.stage8">(Je ni.)</stage> K razpravi je
               prijavljen poslanec Bojan Kontič. Izvolite.</p>
            </sp>
            <sp who="SDZ4:KontičBojan">

               <speaker>BOJAN KONTIČ:</speaker>

               <p>Hvala lepa, gospod podpredsednik. Razprava o naslednji finančni perspektivi Evropske
               unije je seveda potrebna, vendar je v tem trenutku zanjo v državnem zboru nekoliko
               prehitro - za bodočo namreč. Za to, ki pa je klavrno propadla, pa je žal prepozno,
               čeprav pravočasna obravnava na seji državnega zbora ne bi spremenila rezultata, ki pa
               je dejansko za Evropo slab.</p>
               <p>Na prejšnji seji sem glasoval za predlog, da se opravi razprava o odgovoru ministra
               za finance na poslansko vprašanje, čeprav sem vedno bolj prepričan, da poslovnik v
               tem delu ni najboljši. Prvič, pomeni zamik 30 dni, kar pomeni veliko časa. Tu se je
               pokazalo, da smo vlak v tem času zamudili. Druga zadeva pa je ta, da dejansko je to
               razprava, ki nima nikakršnega zaključka, nikakršnega efekta, torej razprava zaradi
               razprave v državnem zboru.</p>
               <p>Ampak oglasil sem se predvsem zato, ker sem včeraj, potem ko smo vložili zahtevo
               oziroma pobudo za spremembo treh členov ustave, slišal, da to ni dobro za Slovenijo,
               da to ni dobro v tem trenutku. Danes so mi k temu pritrdili, da je to izguba
               energije, da je to politizacija, da to z Evropsko unijo nima čisto nobene povezave. S
               kohezijskimi regijami zanesljivo neposredne povezave nima, z Evropo pa ima. Evropska
               listina o lokalni samoupravi namenja tudi temu nekaj besed in verjetno bomo slej ko
               prej v Sloveniji pokrajine imeli - ali na način, ki je zame sicer nekoliko manj
               sprejemljiv, da bodo razvojne regije spontano, počasi, čez nekaj časa prerasle v
               pokrajine, ali pa na način, ki smo ga predlagali s to spremembo, torej spremembo
               ustave, potem zakon z dvotretjinsko večino, tako o financiranju kot o ustanavljanju
               in vsebini pokrajin. V prejšnjem mandatu smo govorili o tem, da je treba spremeniti
               ustavo, da bomo potem ustanovili pokrajine z zakonom, pa so nekateri govorili, da to
               ni potrebno, da lahko ustanavljamo pokrajine z obstoječo ustavo. Ko smo letos
               poskusili v tem mandatu ustanoviti pokrajino mimo spremembe ustave, je bilo rečeno,
               ne, ne, zdaj pa malo počakajte s temi spremembami oziroma ustanovitvijo pokrajin,
               bomo najprej spremenili ustavo. Ko vložimo predlog za spremembo ustave, pravite, da
               je to politizacija in da izgubljamo energijo, da to ni pomemben projekt.</p>
               <p>Želel bi vas opozoriti predvsem na to, kar sem že tudi včeraj v izjavi povedal, da
               to dejansko neposredne povezave nima. Ampak če bi imeli pokrajine že ustanovljene in
               bi te pokrajine funkcionirale, bi se veliko lažje združevale oziroma lažje našle
               skupni imenovalec za tako imenovane kohezijske regije, ki pa so pomembne tudi za
               črpanje sredstev. Včeraj me je eden izmed novinarjev, udeležencev tiskovne konference
               nekoliko presenetil z vprašanjem, ali pa ni morda tu prisotna bojazen, da ko
               ustanovimo pokrajine, bo nastala neka močna združba, ki pa ni nujno, da bo mislila,
               gledano politično, enako, kot misli vladna koalicija v tem trenutku. Vse bolj se mi
               dozdeva, da njegovo vprašanje oziroma njegovi pomisleki imajo temelj ravno v teh
               naših razpravah, ko govorimo o pokrajinah.</p>
               <p>Torej, kot sem dejal. Zamujamo z razpravo o tem, verjetno tudi ni najbolj pravo
               mesto tu, v tem trenutku, za naslednjo finančno perspektivo Evropske unije. Naj pa za
               konec povem, da sem tudi sam bil, ne sam žalosten, ampak tudi nekoliko osramočen, ko
               sem bral izjave o sodelovanju Slovenije pri finančni perspektivi Evropske unije v
               prihodnje, ko so naštevali vse tiste države, ki so pripravljene tudi nekaj popustiti
               v dobro, v skupno dobro, v dobro Evropske unije, seveda nas, ki nam je Evropska unija
               samo to, da smo obrnjeni tja, kot smo bili včasih obrnjeni kam drugam, v
               pričakovanju, da bomo od tega nekaj imeli. Dejansko je bila tista ocena, ki jo je
               dejal, mislim, da premier, luksemburški - mislim, da premier - , da je tudi njega
               bilo sram. Ampak iz drugega stališča, ko je opazoval oziroma videl, kako so tisti
               najrevnejši pripravljeni še popuščati za to, da bi finančna perspektiva, oziroma
               pogajanja bila uspešna.</p>
               <p>Hvala lepa.</p>
            </sp>
            <sp who="SDZ4:PečeSašo">

               <speaker>PODPREDSEDNIK SAŠO PEČE:</speaker>

               <p>Hvala vam kolega Kontič. Besedo dajem poslanki Majdi Širca. Ni jo v dvorani. Besedo
               dajem poslancu Davorinu Terčonu. Ni v dvorani. Besedo ima poslanec Stanislav Brenčič.
               Ni v dvorani. Besedo ima poslanec Aurelio Juri. Ni v dvorani. Besedo dajem poslancu
               Robertu Hrovatu.</p>
            </sp>
            <sp who="SDZ4:HrovatRobert">

               <speaker>ROBERT HROVAT:</speaker>

               <p>Hvala lepa za besedo, predsedujoči. Lep pozdrav tudi gospodu ministru, kolegice in
               kolegi!</p>
               <p>Sam se bom poskušal držati vsebine te točke dnevnega reda, torej razpravljam o
               odgovoru ministra za finance. Začel bom na koncu poslanskega vprašanja ministru za
               finance, kjer se očita gospodu Bajuku kot vodji pogajalske skupine, da ni imel v
               državnem zboru potrjenega pogajalskega izhodišča o naslednji finančni perspektivi.
               Očita se mu, da v državnem zboru ni dobil mandata za pogajanja. To enostavno ni res.
               Vsak petek oziroma po potrebi se člani odbora za zadeve Evropske unije sestajamo in
               obravnavamo in potrjujemo izhodišča za pogajanja na ravni Evropske unije. Tudi z
               izhodišči vlade Republike Slovenije o naslednji finančni perspektivi od 2007 do 2013
               smo se temeljito seznanili in, poudarjam, potrdili mandat vladi, za pogajanja o
               evropskem proračunu. Torej ne drži, da vlada Republike Slovenije ni imela v državnem
               zboru potrjenih izhodišč za zaključek pogajanj o naslednji finančni perspektivi.
               Dopuščam pa možnost, da nekateri poslanci iz opozicije niso bili zadovoljni z izidom
               glasovanja na omenjenem odboru. Slovenija je v razpravi o naslednji finančni
               perspektivi kot izhodišču za pogajanje vseskozi smatrala predlog evropske komisije.
               Seveda pa se je bilo treba zavedati, da bi bil končni dogovor v juniju možen samo s
               popuščanjem vseh držav članic, torej kot kompromis med predlogom evropske komisije in
               predlogom šesterice neto plačnic. Že sedaj lahko ugotovimo, da bo zaradi neuspeha
               pogajanj na Evropskem svetu potrebno pristop do reševanja naslednje finančne
               perspektive spremeniti. Kot že v prejšnjem predlogu mora ostati prioriteta kohezija,
               vendar, da bi zagotavljali konvergenco v razvitejšimi v Evropski uniji, bo potrebno
               Slovenijo razdeliti na več statističnih regij.</p>
               <p>Ko bo vlada sprejela ustrezno podlago za regionalizacijo ter prilagodila stališče do
               naslednje finančne perspektive, se bomo na odboru za zadeve Evropske unije do
               predloga spet opredelili. Vendar pa to ni več tema te točke dnevnega reda. Še enkrat
               bi rad poudaril, da so imeli člani delegacije Republike Slovenije pri pogajanjih o
               finančnih perspektivi potrjen mandat tega državnega zbora. Ocenjujem pa tudi, da je
               bil odgovor gospoda Bajuka na poslansko vprašanje povsem ustrezen. Hvala.</p>
            </sp>
            <sp who="SDZ4:CukjatiFrance">

               <speaker>PREDSEDNIK FRANCE CUKJATI:</speaker>

               <p>Hvala gospodu Hrovatu. Besedo ima gospod Školč. Ga ni. Besedo ima gospod Germič. Tudi
               ni. Gospod Potrč. Ga tudi ni. Gospod Posedel. Tudi ni. Gospod Jerič. Tudi ni. Gospod
               Veber. Izvolite.</p>
            </sp>
            <sp who="SDZ4:VeberJanko">

               <speaker>JANKO VEBER:</speaker>

               <p>Hvala za besedo. V finančni perspektivi je sicer Slovenija opozarjala na to, da je
               potrebno zagotoviti več sredstev tudi za Naturo 2000, kar je seveda razumljivo. Gre
               za izjemno veliko površino, v katero spada Slovenija oziroma smo se odločili, da
               vključimo velik del Slovenije v Naturo 2000, in seveda tudi željo, da bi potem
               pridobivali očitno več sredstev za to, več kot jasno je, da niti za Naturo niti za
               druge pomembne projekte iz kohezijskih skladov ne bo dovolj sredstev. Zato se ob tem,
               ko danes razpravljamo o finančni perspektivi, moramo tudi doma vprašati, ali ne bi
               bilo smotrno opraviti revizijo razglasitve Nature 2000 in jo seveda prilagoditi nekim
               dejanskim razmeram, predvsem v domačem okolju in tudi v evropskem.</p>
               <p>V nasprotnem primeru se nam zdi, da se nam lahko resnično zgodi, da bo Bruselj
               odločal o tem, kako naj zavarujemo svojo naravo, seveda bomo pa pri tem striktno
               pozabljali oziroma pa bili onemogočeni pri razvoju gospodarstva in seveda pri
               ohranjanju poseljenosti, predvsem podeželja. In ob tej priložnosti bi rad opozoril na
               to, da je ravno tako, sicer prav, da se ob finančni perspektivi v Evropi pogovarjamo
               o tem, da je varovanje zunanje meje Evropske unije skupen projekt vseh držav članic
               in zato seveda je za ta projekt potrebno zagotoviti sredstva iz evropske blagajne.
               Seveda je pa varovane meje en del problematike Evropske unije, ni dovolj, da
               varujemo, pomembno je tudi, da omogočamo razvoj in obstoj življenja ob naši južni
               meji in bodoči schengenski meji, kajti povečano število tako policistov ali pa vseh,
               ki bodo opravljali nadzor na schengenski meji, bo vplivalo tudi negativno na nek
               sproščen in hitrejši razvoj območij ob schengenski meji.</p>
               <p>Nikjer v tej finančni perspektivi ni govora o tem, da izpostavimo ta problem in da
               seveda poskušamo uveljaviti pridobivanje dodatnih sredstev tudi za ohranjanje
               poseljenosti in razvoja gospodarstva in s tem seveda vzpostaviti daleč najbolj
               učinkovit sistem varovanja schengenske meje.</p>
               <p>Tako upam, da bo v naslednjih obdobjih vlada posvetila več pozornosti tudi temu
               vprašanju in se ne bo pravzaprav ukvarjala samo in zgolj s tistim najnujnejšim, ki je
               vezano na varnost. Predvsem pričakujemo od vlade, da bo reševala življenjske probleme
               in jih izpostavljala v teh pogajanjih. Če jih pa že ni sposobna ali pa ne more
               uveljaviti, pa seveda pričakujemo tako v rebalansu proračuna kot seveda tudi v
               proračunih, ki bodo sledili v Sloveniji, da bo iz lastnih virov namenjenih več
               sredstev za te namene.</p>
               <p>Še enkrat bi samo poudaril, da resnično ni sprejemljivo, da recimo razpis INTERREG
               3a, ki je dejansko razpis tudi Evropske unije, Slovenija, Hrvaška, Madžarska,
               obravnavamo kar tako, nekako površno in da se sredstva za to v naših proračunih
               zmanjšujejo. To kaže na to, da pravzaprav vlada ni pripravljena ali pa ni seznanjena
               s vsem, kar je potrebno postoriti, da se življenje ob schengenski meji ohrani, in
               predvsem tudi uspešno razvije v bodoče.</p>
               <p>Tako resnično upam, da pri naslednjih razpravah za finančno perspektivo slovenska
               vlada prej poskuša dobiti stališče državnega zbora in poslancev, kajti očitno vsak ve
               vsaj za en detajl v Sloveniji, s katerim lahko resno opozori vlado, da lahko ta
               detajl tudi uspešno uveljavi potem pri pogajanjih potem v Bruslju. In ne nazadnje
               jih, po mojem mnenju, tudi veliko lažje. To, kar se dogaja danes, je enostavno pač
               prepozno in mislim, da je tudi upravičeno, da izrazimo kritiko do takšnega
               delovanja.</p>
               <p>Hvala.</p>
            </sp>
            <sp who="SDZ4:CukjatiFrance">

               <speaker>PREDSEDNIK FRANCE CUKJATI:</speaker>

               <p>Hvala gospodu Vebru. Besedo ima gospod Jerovšek, izvolite.</p>
            </sp>
            <sp who="SDZ4:JerovšekJožef">

               <speaker>JOŽEF JEROVŠEK:</speaker>

               <p>Hvala lepa, gospod predsednik. Spoštovane kolegice in kolegi!</p>
               <p>Vesel sem, da danes razpravljamo o aktualni zadevi, to je o situaciji, ki je nastala
               po propadu Evropskega sveta, in vesel sem, da je predsednik vlade sprejel ta izziv,
               da je implicitno vpeljal, kot sem že omenil, nov institut, in sicer klasični institut
               parlamentarizma v Evropi, ki ga pa naš poslovnik ne predvideva, to se pravi, izjavo
               vlade o aktualni zadevi, in da lahko na podlagi tega diskutiramo.</p>
               <p>Kajti, če bi danes diskutirali o tem, kar je zadnjič formalno postavil vprašanje
               poslanski kolega Cvikl, potem bi o popolnoma preseženi zadevi diskutirali, in mislim,
               da je predsednik vlade tudi modro državniško ocenil, da je bilo tisto vprašanje
               takrat provokacija, ovira vlade v prizadevanjih, pogajalski poziciji in da je
               preskočil na višji, kvalitetnejši nivo.</p>
               <p>Sedaj seveda smo soočeni s popolnoma novo situacijo. In predsednik vlade je pravilno
               ugotovil, da se bo Slovenija prilagodila nastali situaciji, da bo is tega poskušala
               izvleči čim več. Zaradi tega me čudi, da je iz razprav nekaterih poslanec vel tih,
               prekrit način oviranja vlade oziroma destrukcije vladnih pozicij, oviranja vladne
               pogajalske pozicije za naprej. Tako je bilo rečeno, da naj bi vlada, na vsaki način,
               da ima možnost tudi se priključiti, to se sicer lahko - in na nek način sprovocirati
               ali pa izsiliti nadaljnji evropski vrh prihodnji teden, kot da bi bilo vse to možno.
               Seveda, treba je biti realisti, da kaj takega v tej situaciji ni možno, čeprav so
               nekatera razmišljanja bila še pred nedavnem prisotna. Evropska unija si je vzela čas
               za premislek in mislim, da se je prilagoditi na podlagi razmisleka nastalim razmeram
               in tudi določiti nove prioritete znotraj evropskega proračuna, je izredno modro.</p>
               <p>Seveda se pa ne morem strinjati s tem, z načinom, na kakšen način je bila
               kritizirana pozicija nekaterih držav, ki so zastopale svoje interese. Kolega Gaber
               je, čeprav ni omenjal Francozov in nekaterih držav, po moje, na zelo žaljiv, z
               boljševiškim besednjakom omenjal, da se Slovenija priključuje klubov stiskačev,
               kmetov in moledovalcev. Tu je bila beseda <q>"kmet"</q> v tistem boljševističnem pomenu
               psovke uporabljena, kot nekaj slabega. Mislim, da se je treba opravičiti za takšen
               žargon tudi slovenskemu kmetu. Nekatere države zastopajo svoje interese in jih
               striktno zastopajo in so celo uveljavile svoje interese. V nekem trenutku, v tem
               trenutku gredo seveda na škodo tudi slovenske države, interesi teh obeh velikih
               držav, vendar pa ne moremo mi, slovenske države in slovenske vlade postavljati v
               pozicijo, kot da v tukajšnjem parlamentu psujemo nekatere države in s tem v čudno luč
               spravljamo našo vlado, ko bo šla na pogajanja.</p>
               <p>Prav tako je bilo tudi teza, da je komisija, evropska komisija šibak člen v
               pogajanjih. Po mojem mnenju je to kolega Gaber naredil zavesten napad na predsednika
               evropske komisije Barrosa in na nek način tudi na slovenskega komisarja Potočnika.
               Jaz se zavedam, da bi morda imela komisija in komisar neko boljšo pozicijo, če bi
               prihajal iz največje evropske države ali najbolj pomembne. Samo, na tak način
               omalovaževati delo in funkcijo komisarjev iz majhnih držav, ki bodo prav gotovo v
               svojih prizadevanjih pripomogli tudi k slovenski poziciji, v slovenskem interesu,
               mislim, da ni državniško modro. Je pa to politika, in tudi nekatere teze v nastopu
               gospoda Cvikla so šle v to smer, da čim slabše je za Slovenijo, je tem boljše za našo
               strankarsko politiko. Jaz mislim, da se je treba te teze odpovedati in te politike.
               Res je - to je med vrsticami še kako dobro bilo zaznavno, še kako dobro. In verjetno
               smo tu profesionalci, ki zaznavamo nekatere poudarke in jih tudi dešifriramo.</p>
               <p>V tej situaciji je seveda potrebno povedati, da je Slovenija v tem trenutku v neki
               posebni situaciji, ki bo morala združiti vse potenciale in tudi se politično združiti
               v prizadevanjih, v podporo temu, da bomo v novem krogu evropskih pogajanj dosegli
               finančne efekte v novi finančni perspektivi v novem proračunu. Vemo, da je ogromno
               zamujenega. Da je bila prejšnja vlada neuspešna ali pa sploh neprizadevna v
               ustvarjanju kohezijskih regij. To bi lahko bilo na mizi, lahko bi bilo rešeno, ker so
               primerljive države v tistem obdobju to rešile. Naredile so kohezijske regije in se
               danes ne ukvarjajo s problemom, kako črpati evropska sredstva in imeti regije, ki so
               po GDP-ju pod 75%, kar ni ovira za črpanje nekaterih sredstev. Tega žal v tem
               trenutku Slovenija nima na mizi in je to treba še doseči. Podoben problem je tudi teh
               blokiranih 18 milijonov sredstev za kmetijske strukturne sklade. Upajmo, da se jih bo
               dalo počrpati. Je pa to nepotrebna epizoda, nepotrebna v vsakem primeru. Če bodo
               pozneje črpana, bo že nekaj manj na podlagi teh sredstev ustvarjeno pri kroženju tega
               denarja.</p>
               <p>Danes se precej dotikamo debate, ali slovenska vlada prihaja po mandat v državni
               zbor, na ustrezna odbora. Iz moje izkušnje, ki pokriva velik del odnosov z Evropsko
               unijo, se pravi, politične zadeve, varnost in tako naprej, je vlada vedno prišla po
               mandat, to izrazila javno in prinesla svoja stališča. Res pa je, ker se ta stališča v
               Bruslju formirajo v zadnjem trenutku in dokler niso najprej obravnavana v Bruslju,
               jih slovenska vlada ne more prinesti na ogled slovenski opoziciji. To dejansko
               prihaja zadnji trenutek in so zaradi tega ta proceduralna motoviljenja dostikrat
               prisotna, zato razna spotikanja in metanje polen pod noge zvenijo nekoliko čudno.
               Strinjam se s kolegom Cviklom, ko je pozval, da ni kaj skrivati pri teh zadevah. Se
               strinjam in sem še vedno na stališču, da bi morali to delati bolj odprto. Vendar sem
               pa na podlagi izkušenj in debat nekaterih tudi prepričan, da je pametno, da vsako
               pogajalsko stališče ne pride takoj v javnost, ker ga nekateri brez državniške
               odgovornosti tudi takoj denuncirajo v evropskih krogih, tam, kjer je denunciacija
               takega pogajalskega stališča za Slovenijo škodljiva. Strinjam pa se, še enkrat povem,
               da delamo odprto. Vendar nas čakajo v evropskem merilu zelo težke naloge, zelo težka
               pogajanja, da bomo deležni določenih sredstev, ki jih danes še nimamo na mizi. Zaradi
               tega se ne morem strinjati, da Slovenija ni bila pripravljena popuščati. Kdo jo je
               uvrstil tako? Seveda je popuščala! Bilo je celo izraženo na teh odborih, da bomo
               popustili, ker je finančna perspektiva, če bi bila sprejeta na tem vrhu, za nas v
               vsakem primeru ugodnejša kot bo naslednja. In to jasno stališče o popuščanju je bilo
               izraženo. Zato ne uvrščati Slovenije med države, ki so minirale evropski vrh, ki niso
               popuščale. To je zopet napačno tolmačenje, napačna interpretacija, lažna
               interpretacija. In tudi zaradi tega je današnja razprava koristna in primerna, da se
               o tej zelo ažurni temi pogovarjamo; ne o tistem, kar je bilo s tistim poslanskih
               vprašanjem mišljeno politično, ampak da se o ažurni zadevi pogovarjamo, da ponovno na
               nek način združimo prizadevanja tako kot so bila prizadevanja, vseh političnih strank
               v času pred pristopom združena, da je takratna vlada imela izredno lahko nalogo
               kritja hrbta. Sedanja vlada ima bistveno težjo nalogo. Te enotnosti, te
               pripravljenosti pozicije ne vidim in je ni. Te drobne politične intrige se pojavljajo
               kar naprej s poskusom pridobivanja političnih točk. Mislim, da je glede na krizo
               Evropske unije potrebno ponovno združiti sile. Hvala lepa.</p>
            </sp>
            <sp who="SDZ4:CukjatiFrance">

               <speaker>PREDSEDNIK FRANCE CUKJATI:</speaker>

               <p>Hvala gospodu Jerovšku. Gospod Džuban. Ga ni. Gospod Mikolič, imate besedo.</p>
            </sp>
            <sp who="SDZ4:MikoličMartin">

               <speaker>MARTIN MIKOLIČ:</speaker>

               <p>Hvala za besedo, gospod predsednik. Moram v začetku omeniti, da so se mi nekatere
               navedbe v uvodu nastopa pobudnika današnje razprave zdele skoraj smešne, če že ne
               vsaj neresne. Da bi mi Slovenijo lahko rešili pogajanja pod luksemburškim
               predsedovanjem - res neresno. Sprašuje se oziroma vlado, ali je naredila dovolj na
               tem, da bi bila izhodišča za pogajanja čim boljša, kaj vse bi bilo drugače, če bi
               državni zbor dal pogajalcu točno določen mandat. Stališč, ki jih je vlada sprejela
               21. aprila in jih je odbor državnega zbora za zadeve EU nato potrdil 4. maja, ni bilo
               potrebno spreminjati. V stališčih Republike Slovenije je bilo namreč jasno navedeno,
               da je kohezijska politika za Slovenijo prioritetna in da v kolikor pride do
               zmanjšanja sredstev, glede na predlog komisije, bi moralo biti to zmanjšanje čim bolj
               enakomerno porazdeljeno, pri čemer bi morali biti zmanjšanju izpostavljena vsa
               področja porabe, vključno tudi s kmetijsko politiko. Glede na neuspeh pogajanj na
               Evropskem svetu je za Slovenijo jasno, da bo pristop potrebno spremeniti. Prioriteta
               ostaja kohezija in da bi bili upravičeni do sredstev, ki bi zagotavljala konvergenco
               z razvitejšim delom EU, bo potrebna delitev na več statističnih regij. Ne glede na to
               je pomembno vedeti, da bi Slovenija kljub nedavno propadlem pogajanju na osnovi
               obstoječih predlogov naslednje finančne perspektive tudi v primeru, da še naprej
               ostaja ena NUTS2 regija, ostala neto prejemnica sredstva iz evropskega proračuna.
               Razlika je le v tem, da bi teoretični neto finančni položaj Slovenije v tem primeru
               bil bistveno slabši, vendar, kot že rečeno, še vedno pozitiven. Za Slovenijo je tako
               s finančnega vidika in tudi z vidika učinkovitejšega regionalnega razvoja pomembno,
               da se z evropsko komisijo čim prej dogovori o omenjeni členitvi na NUTS2 regije. Pri
               tem ostaja odprto tudi vprašanje števila regij, pomembno je vedeti, da je skladno z
               uredbo o NUTS-u Slovenija upravičena le do dveh NUTS2 oziroma tako imenovanih
               kohezijskih regij. Kot navedeno, je to pa tudi vprašanje ureditve nove
               regionalizacije. Slovenija želi, da novi NUTS2 regiji z uveljavljeno stopnjo začne v
               naslednji finančni perspektivi, torej najkasneje z letom 2007. To pomeni, da bi
               morali uveljaviti skrajšani postopek oziroma regije dobiti predčasno. Evropska
               komisija je to možnost v marcu letos že nakazala, seveda pa bo potrebno še veliko
               dela, da tovrstne cilje tudi dosežemo. Hvala.</p>
            </sp>
            <sp who="SDZ4:CukjatiFrance">

               <speaker>PREDSEDNIK FRANCE CUKJATI:</speaker>

               <p>Hvala gospodu Mikoliču. Gospod Barovič. <stage xml:id="Redna-07-2005-06-21.stage9">(Ga ni.)</stage> Gospod Slavinec. <stage xml:id="Redna-07-2005-06-21.stage10">(Ga ni.)</stage> Gospod
               Švagan. Izvolite. Kramberger. <stage xml:id="Redna-07-2005-06-21.stage11">(Ga ni.)</stage> Lavtižar Bebler. Gospa Lavtižar Bebler.
               Izvolite. <stage xml:id="Redna-07-2005-06-21.stage12">(Ne.)</stage> Gospod Kontič. <stage xml:id="Redna-07-2005-06-21.stage13">(Ga ni.)</stage> Gospod Zagorac. <stage xml:id="Redna-07-2005-06-21.stage14">(Ga ni.)</stage> Gulič. <stage xml:id="Redna-07-2005-06-21.stage15">(Tudi ne.)</stage>
               Gospod Černač.</p>
            </sp>
            <sp who="SDZ4:ČernačZvonko">

               <speaker>ZVONKO ČERNAČ:</speaker>

               <p>Hvala lepa za besedo, gospod predsednik. Spoštovani vsi prisotni! Danes naj bi tekla
               razprava o odgovoru finančnega ministra dr. Andreja Bajuka na poslansko vprašanje
               cenjenega kolega, kakšen je pomen zadnjega predloga luksemburškega predsedstva za
               nadaljnji razvoj, javnofinančni položaj in gospodarsko rast v Republiki Sloveniji.
               Jaz moram reči, da takrat nisem glasova za to razpravo, ravno zaradi tega čemur smo
               danes priča. Mislim, da govorimo, v glavnem o vsem drugem, zelo malo pa o tistem, kar
               je bil odgovor in kar je bilo vprašanje. Moje mnenje je, da ne samo zaradi tega, ker
               se je vmes zgodil 17. junij, jaz sem prepričan, da bi tudi pred tem datumom situacija
               bila popolnoma podobna. Na nek način moram reči, da se je danes v malo širši sestavi,
               glede na to našo prisotnost, niti ne tako pretirano širši, odslikava razprava na
               sejah odbora za zadeve EU. Verjetno pa ga tudi ni v tej dvorani, ne glede na vaše
               nekatere razprave, ki bi dejansko verjel, da bi bil razultat pogajanj drugačen, v
               kolikor bi to razpravo opravili pred 17. junijem oziroma 16. junijem.</p>
               <p>Sam se sicer strinjam s tistimi razpravljavci, ki ste izpostavili, da gre pri
               pogajalskih izhodiščih naše države glede naslednje finančne perspektive za vprašanja,
               kjer si pozicija in opozicija naj bi oziroma bi si morali prizadevati za isti cilj.
               Tudi jaz mislim tako. Mislim, da bi si morali obe prizadevati za ustrezno in čim bolj
               ugodno pozicijo Slovenije v EU, ki bo omogočila njen hitrejši razvoj. Moram reči z
               vsem dolžnim spoštovanjem, da mi nekatera ravnanja posameznih opozicijskih poslancev
               puščajo dvom o iskrenosti teh prizadevanj. V glavnem smo bili v dosedajih razpravah z
               redkimi izjemami in priča takim in drugačnim proceduralnim akrobacijam, govorim
               predvsem za odbore, ne pa vsebinskim predlogom, ki bi izboljšali naša pogajalska
               izhodišča. In še ko do takega vsebinskega predloga pride, je bil na odboru sicer
               zavrnjen, saj se je izkazalo, da je neustrezen in slab, ker bi ne izboljšal, pač pa
               poslabšal pogajalska izhodišča Slovenije in jih otežil, si je predlagatelj iz vrst
               opozicije dovolil, da je še pred zaključkov zaprte seje odbora novinarjem povedal, da
               je predlog vlade, ki sta ga podprla dva odbora državnega zbora, slab za Slovenijo in
               EU in da obžaluje, ker odbor ni podprl njegovega predloga. To ni dobro, kolegice in
               kolegi. Ni dobro za bodoča pogajalska izhodišča naše države, zato bi bilo nujno, da
               na teh vprašanjih posamezniki ne gradite svoje medijske promocije. Gre za preveč
               resna in pomembna vprašanja za bodoči razvoj Slovenije in mislim, da bi se bilo za
               izogibati takim vprašanjem.</p>
               <p>Mislim, da lahko tudi brez pretiravanja ugotovimo, da smo na mnogih področjih, tako
               v tem državnem zboru kot tudi v Sloveniji, ujetniki nekaterih preteklih odločitev. Že
               večkrat smo razpravljali o neustrezni davčni zakonodaji, malo smo jo tudi
               popravljali, v čemer smo obsegli samo tisti segment tistih, ki so bili najbolj
               vztrajni in najbolj glasni, izpustili pa vse tiste, ki jih ta zakonodaja ravno tako
               bremeni, pa nimajo tako močnih pogajalskih možnosti oziroma moči. In mislim, da je ta
               neustrezna zakonodaja tudi povzročila zadnje zaplete pri črpanju EU sredstev na
               področju kmetijstva.</p>
               <p>Soočeni smo bili do danes z neustreznim proračunom za leto 2005, kjer je treba pač
               resnici na ljubo povedati, da je morda problem tudi v tem, da je bil predlagan že
               zelo dolgo nazaj, dve leti od tega. Ampak, čudno je bilo to, da so avtorji želeli, da
               bi bil popravek boljši od originala. Mislim, da so vse to razprave, ki bi jih lahko
               še nadaljevali, in ne bi bil dovolj niti čas, ki ga imamo na razpolago za celotno
               današnjo razpravo. Vendar bi zaključil s tem, da nam prav popolnoma nič ne pomaga, če
               ta vprašanja venomer izpostavljamo. Tudi nam nič ne pomaga, da danes razpravljamo o
               tistem, kar se je že zgodilo, in pri čemer je po mojem mnenju Slovenija imela
               ustrezno in kvalitetno pogajalsko izhodišče. In mislim, da so naši pogajalci na
               ustrezen način bili pripravljeni izpogajati največ, kar je bilo možno. Ni pa bilo
               seveda to, kar se je zgodilo v posledici, odvisno samo od naše države.</p>
               <p>Mislim, da sem tudi v nasprotju z nekaterimi, ki ste danes obžalovali to, da se
               Slovenija ni pridružila skupini tistih držav, ki so poskušale, <q>"kobajagi"</q> rešiti
               pogajanja s tem, da so se, šlo je za najrevnejše države, odpovedale delu svojih
               sredstev v korist bogatejših držav, da se temu klubu, če lahko temu tako rečem, ni
               pridružila. Jaz sem vesel, da se ni pridružila. Mislim, da je ravnala prav. Iz dveh
               razlogov. Mislim, da to ne bi nič pomagalo pri izhodu. In mislim, da bi si Slovenija
               za bodoče poslabšala svoj pogajalski položaj.</p>
               <p>Jaz osebno upam, da bo kljub vsemu, še posebej pa zaradi teh zadnjih dogodkov,
               današnja razprava vsaj malo pripomogla k temu, da se bomo v bodoče vsi skupaj bolj
               posvetili prihodnosti in svojo energijo, ki, kot opažam, nam je ne manjka v tem
               državnem zboru, voljo in znanje usmerili v vprašanja, ki so pomembna za bodoči
               položaj naše države, predvsem pa doma storili vse v tem vmesnem obdobju, ki ga imamo
               nekako na voljo in ki ga ni pretirano na voljo, da bomo vzpostavili ustrezne
               mehanizme oziroma ustrezno absorpcijsko sposobnost za črpanje sredstev, ker nam tudi
               v primeru, da bi se ta pogajanja izšla tako, kot smo vsi srčno upali, verjetno ne bi
               kaj dosti pomagalo, če ne bi potem teh sredstev bili sposobni v prihodnjem obdobju
               počrpati.</p>
               <p>Hvala lepa.</p>
            </sp>
            <sp who="SDZ4:CukjatiFrance">

               <speaker>PREDSEDNIK FRANCE CUKJATI:</speaker>

               <p>Hvala gospodu Černaču. Gospod Testen, izvolite.</p>
            </sp>
            <sp who="SDZ4:TestenCiril">

               <speaker>CIRIL TESTEN:</speaker>

               <p>Hvala za besedo, gospod predsednik. Poslanke in poslanci! Jaz bi za začetek najprej
               pozdravil idejo vseh tistih, ki so rekli, da bi se pri evropskih zadevah bilo
               smiselno med koalicijo in opozicijo v nekem smislu poenotiti in navzven zagovarjati
               iste interese. Takoj zatem moram povedati, da če ste pozorno poslušali izvajanje
               gospoda Cvikla, se je dalo iz njegovega govora razbrati ali verjamete meni ali
               predsedniku vlade. Gospod Gaber je rekel, da je vesel, da je propadla finančna
               perspektiva 2007-2013. To skupino ljudi, ki so jo zagovarjali, je označil za neko
               skupino, da ne uporabim vseh tistih besed, ki jih je on uporabil, zelo primitivnih in
               čudnih ljudi. In da je vesel, da bo pod angleškim vodstvom, kateremu blizu je bila
               tudi naša prejšnja vlada, lažje Evropo peljati naprej. Nisem prepričan, bomo videli,
               kaj bomo dosegli.</p>
               <p>Druga stvar, o kateri sem hotel govoriti, mene motijo debate, ki so marsikatera
               povsem izven dnevnega reda. Jaz sem pričakoval, da se bomo danes pogovarjali o tem,
               kako naprej, glede na to, da je luksemburško predsedovanje zgodovina, kako bo
               Slovenija postavila nova izhodišča, kako se bomo pogajali pod angleškim
               predsedovanjem, kako bomo eventualno si izpogajali in naredili dve ali tri
               evroregije. V to smer sem pričakoval malo več debate, o tem pa je bilo žal relativno
               malo besed.</p>
               <p>Še ena stvar, ki bi bila tudi zelo aktualna za današnjo razpravo, je črpanje
               sredstev do leta 2006. Mi vemo, da imamo na tem področju in tudi največja bojazen v
               rebalansu proračuna za leto 2005 je prav evropska sredstva. V tej smeri vemo, da
               imamo veliko problemov pri pripravi projektov, da imamo veliko problemov pri
               usposabljanju kadrov, da imamo veliko problemov pri administrativnih zadevah. O teh
               stvareh žal danes nismo veliko slišali. Izkušnje so nam pokazale, da smo v dosedanjem
               času, se pravi v letu 2004, se na tem področju relativno slabo izkazali.</p>
               <p>Ustanavljanje evroregij, ki je bilo na začetku omenjeno, omenjeno je bilo s strani
               predsednika vlade je bilo omenjeno tudi, da je potrebno triletno prehodno obdobje.
               Kaj pa, če Slovenija ne bo izposlovala evroregij? Kaj bomo pa potem? To je vprašanje
               po moje, o katerem bi danes morali kakšno besedo reči. In če teh evroregij ne dobimo,
               potem se nam pa res slabo piše. Hvala lepa.</p>
            </sp>
            <sp who="SDZ4:CukjatiFrance">

               <speaker>PREDSEDNIK FRANCE CUKJATI:</speaker>

               <p>Hvala gospodu Testenu. Besedo ima gospod Kangler.</p>
            </sp>
            <sp who="SDZ4:KanglerFranc">

               <speaker>FRANC KANGLER:</speaker>

               <p>Hvala za besedo. Spoštovane poslanke in spoštovani poslanci! Že kot predstavnik
               poslanske skupine sem uvodoma nakazal nekatera stališča poslanske skupine Slovenske
               ljudske stranke v zvezi s finančno perspektivo Evropske unije in v kakšni vlogi se
               vidi Slovenija. Osebno bi pa rad poudaril, da mora vlada skupaj z državnim zborom
               storiti vse, da Slovenija čim dlje ostane neto prejemnica in da se, kot sem tudi
               dejal, kohezijskim ovojnicam ne izognemo, temveč imamo takšno kohezijsko politiko, ki
               bo omogočila Sloveniji, da bomo počrpali čim več sredstev. Tu gre seveda predvsem za
               politično vprašanje, kakšna bo strategija, kako bomo pristopili k novim pogajanjem in
               kakšen bo slovenski politični odnos do nastopa znotraj Evropske unije. Pomembno je,
               da na tem mestu opozorimo, da je to naloga ne samo vlade, da je to naloga vseh nas,
               da dobimo čim boljša izhodišča in čim boljša stališča, da lahko zagotovimo prioriteto
               predvsem pri črpanju nekaterih sredstev iz strukturnih in kohezijskih skladov. Seveda
               pa ne smemo, glede na zadnje dogodke, zanemariti dejstva, da je pa treba nekatere
               stvari tudi notranjepolitično urediti. To je pa zelo pomembno, na koliko regij in na
               kakšen način razdeliti Slovenijo. Po mojem osebnem mnenju prav gotovo Slovenija ne
               more ostati ena regija. Slovenija se mora razdeliti na najmanj tri regije. Vsem nam
               je jasno, zakaj se mora razdeliti. Čeprav osebno z žalostjo ugotavljam, da je pa tudi
               problem slovenske politike po osamosvojitvi, da so nekatere razlike med osrednjo
               Slovenijo in drugimi regijami tako velike in tako občutne, da so po mojem osebnem
               mnenju, če pogledamo še statistične podatke, včasih tudi katastrofalne. Slovenija je
               majhna dežela. Slovenijo lahko v treh urah prečešeš od vzhoda do zahoda, od severa do
               juga. So pa kriteriji za kvaliteto življenja, standard in če bi se ozrl po nekaterih
               statističnih regijah, gospodarska rast, osebni prejemki, nekateri demografski podatki
               so tako različni, da me prav gotovo skrbijo nekateri podatki. In prav gotovo eden
               izmed razlogov je bila ta, da sem bil prav jaz tisti kot vladni poslanec, da sem
               podprl predlog enega izmed poslanca, da danes na tem mestu spregovorimo in odpremo
               razpravo. Kot sem tudi sam potrdil in tudi trdim, da je bil odgovor finančnega
               ministra gospoda Bajuka gospodu Cviklu ustrezen. Za moje osebne pojme je bil
               ustrezen. Nič pa ni narobe in ne škodi, če na parlamentaren in demokratičen način v
               tem parlamentu o teh problemih, s katerimi se danes srečujemo, tudi spregovorimo. Če
               bi vsi poslanci bili deležni, telefonski klicev in nekaterih drugih problemov, kot
               smo jih nekateri, ki prihajamo iz severovzhodne Slovenije, in če bi vsi poslanci bili
               seznanjeni, na kakšen način in kdo se bili tisti subjekti ali objekti, ki so do sedaj
               črpali sredstva iz strukturnih in kohezijskih skladov, bi bili razočarani. Ne želim
               danes kazati s prstom na tem mestu na nekatere, ki danes sedijo med nami in nosijo
               odgovornost. Če bi pa naredili prerez sredstev, kako so bila v prejšnjem mandatu ali
               v prejšnjem letu razdeljena, bi pa lahko ugotovili, da so se sredstva iz strukturnih
               skladov in kohezijskih skladov delila tam, kjer sploh niso bila potrebna. Jaz sem
               prepričan, in sem prepričan, da tudi vi tako razmišljate, da so ta sredstva
               namenjena, da se zmanjšajo razlike med bolj razvitimi in manj razvitimi regijami. Če
               pa pogledaš, kam so bila plasirana ta sredstva in zakaj so bila ta sredstva plasirana
               tja, pa gre očitno za politično vprašanje, ali so bili na tistem mestu res vsi
               upravičeni do sredstev ali ne, ali je smotrno in pametno plasirati takšna sredstva v
               okolje, kjer je brezposelnost 6% ali 10%, ali niso bolj potrebni teh sredstev v
               tistem okolju, kjer je brezposelnost približno 18 ali 20% in še bi lahko našteval.</p>
               <p>Da zaključim s to tematiko in da vas s tem ne obremenjujem, bi rad poudaril, da je
               zelo pomembno s tega razloga, kakšno politiko peljemo znotraj Evropske unije navzven
               in kakšno politiko bo peljala vlada navznoter, kakšni bodo tisti kriteriji, ki bodo
               zagotavljali takšno pravičnost, delitev teh sredstev, da bodo upravičeni tisti, ki so
               nujno potrebni, da do teh sredstev pride. In če mi kdo danes tukaj očita, da nekateri
               niso bili sposobni pripraviti dokumentacije ali se pripraviti s programi in projekti,
               da bi se lahko prijavili na takšne razpise, da bi lahko črpali sredstva iz
               strukturnih in kohezijskih skladov, mislim, da bi bilo sramotno, da katerikoli izraz
               uporabim. Verjemite mi, da v veliko primerih, ko sem se s temi ljudmi srečeval, ki so
               se poskušali prijaviti na različne razpise, je bil problem v tem, da so dobili
               prepozno pravo informacijo, da niso bili politično podprti, da niso znali zlobirati.
               In če bi pravočasno dobili informacijo in če bi bili razpisi tako pripravljeni in
               prilagojeni, da bi se upravičeni subjekti in objekti lahko prijavili na te razpise,
               bi tudi pripravili v takšnem segmentu ti subjekti dokumentacijo. Problem ni v ljudeh,
               problem je v politiki. Prepričan sem, da tudi ljudje iz severovzhodnega dela
               Slovenije ali tudi Dolenjske ali Gorenjske znajo pripraviti dokumentacijo, imajo
               univerze, imajo strokovnjake in so sposobni uporabiti takšna sredstva. Občutno in
               tudi sam bom nasprotoval vsakršni delitvi sredstev tam, kjer je po statističnih
               podatkih tisto okolje ali pa tista regija na najvišjem evropskem nivoju. Potrebno je
               pri delitvi sredstev v strukturnih in kohezijskih skladih tudi upoštevati nekatere
               statistične podatke. V lanskem letu je eden izmed ministrov razdelil sredstva na ta
               način, da je severovzhodni del Slovenije, ki je po statističnih podatkih na
               najslabšem mestu v Sloveniji, dobil cirka med 15 in 18% tistih sredstev, ki so se za
               nekatere namene delila in s tem načinom se ne morem sprijazniti. Zato še enkrat
               poudarjam. Kar se tiče zunanje politike in pogleda slovenske politike na samo
               razpravo in perspektivo finančne perspektive v EU, je to odgovornost vseh nas, ki smo
               profesionalni politiki, in tudi vseh tistih, ki se strokovno ukvarjajo s temi
               segmenti, tako opozicije, kot tudi koalicije. Kar se pa tiče delitev sredstev
               navznoter in vodenje politike, pa prevzema seveda odgovornost vlada in upam, da bo ta
               vlada ta sredstva in te razvojne programe in razpise pripravila na ta način, da bodo
               tisti, ki so upravičeni in ki imajo največ možnosti, da počrpajo ta sredstva, da se
               zmanjšajo razlike med eno in drugo regijo, tudi dobili priložnost in seveda tudi
               možnost, ker po mojem občutku v prejšnjem obdobju te možnosti niso dobili in je tudi
               ne bi bilo. Če pa te možnosti in priložnosti ti ljudje ne bodo dobili, pa prav
               gotovo, ne glede na to, kakšna je moja drža, opozicijska ali koalicijska, na tem
               mestu mi daje mandat, da bom postavil marsikatero vprašanje in tudi sprožil
               marsikateri postopek v okviru poslovnika državnega zbora.</p>
               <p>Še enkrat naj poudarim, da sam ocenjujem, da je bil odgovor finančnega ministra
               ustrezen, glede na vprašanje gospoda Cvikla. Sem pa sam ocenil, da ne škodi, kot
               koalicijski poslanec, da odpremo razpravo v parlamentu. Konec koncev smo
               parlamentarna država, demokratična država in ne glede na to, kakšen je moj status,
               koalicijski ali opozicijski, pravico ima vsak poslanec, da je seznanjen z
               informacijo, da zve in tudi sam sem osebno zadovoljen, da sem danes nekatere
               informacije neposredno slišal tudi s strani predsednika vlade, kaj je bilo na zadnjem
               luksemburškem vrhu oziroma luksemburškem predsedstvu.</p>
            </sp>
            <sp who="SDZ4:CukjatiFrance">

               <speaker>PREDSEDNIK FRANCE CUKJATI:</speaker>

               <p>Hvala, gospodu Kanglerju. Gospoda Anderliča ni, gospoda Kumerja tudi ne. Milan Petek
               tudi ni prisoten. Gospod Štebe. <stage xml:id="Redna-07-2005-06-21.stage16">(Ga tudi ni.)</stage> Gospod Lahovnik? Gospod Prijatelj? <stage xml:id="Redna-07-2005-06-21.stage17">(Ju
               tudi ni.)</stage> Trofenik? <stage xml:id="Redna-07-2005-06-21.stage18">(Ga ni.)</stage> Gospod Grill, izvolite.</p>
            </sp>
            <sp who="SDZ4:GrillIvan">

               <speaker>IVAN GRILL:</speaker>

               <p>Hvala za besedo, gospod predsednik. Spoštovani gospod minister, kolegice in kolegi!
               Ob tej točki dnevnega reda se večkrat vprašam, ali je to tista točka, ki je napisana
               v dnevnem redu, ali je to razprava o proračunu, ali je to razprava o dogodkih iz
               prejšnjega mandata ali kaj drugega.</p>
               <p>Tudi sam se pridružujem mnenju mojega predhodnika, kolega Kanglerja, da je bilo na
               vprašanje poslanca, gospoda Cvikla, s strani ministra dovolj jasno odgovorjeno.
               Vendar sem trdno prepričan, da je bila zahteva po takšnem sklicu predvsem iz razloga,
               da se tu na široko razpravlja in da se skušajo poiskati neke demagoške izjave in
               trditve, ki bi skušale prevaliti na to vlado odgovornost za neuspehe, predvsem v
               lanskem letu.</p>
               <p>Če pogledamo podatke o višini počrpanih sredstev Slovenije iz kohezijskih skladov,
               iz strukturnih in iz skladov za izvajanje notranje politike, povsod vidimo, da je
               bilo nič tolarjev. Smatram, da bi bila mogoče dobra razprava tudi na to temo: Kje so
               razlogi, da se ni nič sredstev počrpalo? Prepričan sem, da bi bila razprava pred
               pogajanji v veliko škodo našim pogajalcem in jim ne bi v nobenem primeru doprinesla k
               temu, da bi bili tam lahko bolj samozavestni in bolj odločni. O tako pomembnih
               stvareh, ocenjujem, je treba doseči konsenz, vendar ne v obliki široke razprave.</p>
               <p>Zakaj je temu tako, da smo počrpali tako malo sredstev. Odgovor na to je verjetno
               treba iskati pri kolegih iz Liberalne demokracije in Združene liste, saj so bili v
               lanskem letu v vladi. Očitno k temu niso pripomogla niti številna potovanja gospoda
               Cvikla, ki je v času svojega ministrovanja porabil, kot smo danes že slišali, prek 11
               milijonov tolarjev za številne obiske, pa od tega očitno nismo uspeli ničesar
               izkoristiti.</p>
               <p>Tu bi poudaril še številne pomisleke ali pa vprašanja poslanskih kolegov, kam bo
               Slovenija uvrstila vsa pridobljena sredstva iz Evropske unije v samem proračunu. Kot
               vemo, si lahko izpogajamo pravice za črpanje teh sredstev, kar pomeni, da ko bomo
               pridobili pravice, je to prvi korak. Naslednji korak, ki je pa ravno tako pomemben,
               pa je ta, da bomo znali in bomo sposobni ta sredstva v okviru predpisov tudi
               počrpati. Hvala lepa.</p>
            </sp>
            <sp who="SDZ4:CukjatiFrance">

               <speaker>PREDSEDNIK FRANCE CUKJATI:</speaker>

               <p>Hvala, gospodu Grillu. Izvolite, gospod Cvikl.</p>
            </sp>
            <sp who="SDZ4:CviklMilanMartin">

               <speaker>MAG. MILAN M. CVIKL:</speaker>

               <p>Gospod pred menoj me je omenil, tako da dovolite, da mu repliciram, ker je očitno
               glavna zgodba nekaterih tukaj danes, kaj je prejšnji minister za evropske zadeve
               delal ali ni delal. Dovolite mi v tej zvezi, da vam odgovorim z izjavo, ki sem jo dal
               v toku današnjega dneva medijem. Predlagam, da se obrnite na vladno službo za
               evropske zadeve, ki je takrat zbirala ponudbo in časovni okvir obiska, celoten
               postopek. Naročila male vrednosti so vodili pristojni uslužbenci kabineta ministra.
               Ta služba je tudi preverjala, ali so bili možni alternativni leti, ker je delegacija
               odšla na običajno enodnevni uradni obisk. Če obstaja sum o kakršnikoli nepravilnosti
               naj se o tem obvesti proračunska inšpekcija, prav tako pa naj se preveri vsebina
               obiskov. Gospodje poslanci, očitno je pač v parlamentu tako, če vprašaš, potem seveda
               ni pomembno, kaj si vprašal, ampak pomembno je, kdo vpraša. V tej zvezi želim tudi
               odgovoriti gospodu poslancu, pa tudi nekaterim drugim, na neresničnosti v zvezi s
               problemi, ki jih je naredila prejšnja vlada glede črpanja sredstev Evropske unije.
               Vam bom dal primer, ki je mogoče vsem poznan.</p>
               <p>Evropska unija nam je v pogajanjih za obdobje 2004/2006 namenila nekaj 100 milijonov
               tolarjev evrov, približno 80 milijonov evrov neto pozicije za vsako posamezno leto. V
               proračunu za leto 2004 je bilo opredeljeno, da bomo nekaj milijard od tega namenili
               za turistične destinacije. Takoj po vstopu v Evropsko unijo je pristojno ministrstvo
               za gospodarstvo z gospo Darjo Radič na čelu naredilo prvi razpis za turistične
               destinacije. Na ta razpis so se javile Terme 3000, za wellness center, tudi Terme
               Snovik in nekatere druge. Dobili so v skladu s pravili možnost, da pridobijo iz
               evropskih in domačih sredstev 40% predračunske vrednosti za ta center ali cirka 200
               milijonov tolarjev. Razpis je bil v mesecu maju. Zaradi znanih razlogov revizije
               postopka javnega naročanja in predvsem glede izbora izvajalcev, kot mi je poznano, je
               bilo do meseca novembra to tudi izvedeno. V mesecu novembru je v breme slovenskega
               proračuna bilo izplačano vse. Torej, zgodila se je poraba, kot bo minister to dobro
               vedel, v načelu nastanka poslovnega dogodka<gap n="..."/></p>
            </sp>
            <sp who="SDZ4:CukjatiFrance">

               <speaker>PREDSEDNIK FRANCE CUKJATI:</speaker>

               <p>Gospod Cvikl, to je razprava, to ni replika, vi ste pa prijavljeni tudi k
               razpravi<gap n="..."/></p>
            </sp>
            <sp who="SDZ4:CviklMilanMartin">

               <speaker>MAG. MILAN M. CVIKL:</speaker>

               <p>Pojasnjujem gospodu, ki pravi, da nismo porabili nič<gap n="..."/></p>
            </sp>
            <sp who="SDZ4:CukjatiFrance">

               <speaker>PREDSEDNIK FRANCE CUKJATI:</speaker>

               <p>Že, samo že teče tretja minuta.</p>
            </sp>
            <sp who="SDZ4:CviklMilanMartin">

               <speaker>MAG. MILAN M. CVIKL:</speaker>

               <p>Ali je omejena?</p>
            </sp>
            <sp who="SDZ4:CukjatiFrance">

               <speaker>PREDSEDNIK FRANCE CUKJATI:</speaker>

               <p>Replika je omejena. Lahko pa sedaj razpravljate, pa kasneje ne bo treba.</p>
            </sp>
            <sp who="SDZ4:CviklMilanMartin">

               <speaker>MAG. MILAN M. CVIKL:</speaker>

               <p>Bom končal repliko, pa bom potem na koncu še razpravljal.</p>
               <p>Novembra se je zgodila vsa poraba in ta poraba je že v bruto domačem proizvodu
               Republike Slovenije. Od novembra dalje pa od 3. decembra 2004, ko ste prevzeli vlado,
               nekaj ni bilo narejeno. In to nekaj, kar ni bilo narejeno, bom seveda pojasnil v
               nadaljevanju, tiče se pa vloge ministrstva za finance. Tako poslanci ne zavajajte, ne
               gre za odgovornost ene ali druge vlade, gre za odgovornost posameznih uslužbencev.
               Hvala lepa.</p>
            </sp>
            <sp who="SDZ4:CukjatiFrance">

               <speaker>PREDSEDNIK FRANCE CUKJATI:</speaker>

               <p>Besedo ima gospod Gantar. Izvolite.</p>
            </sp>
            <sp who="SDZ4:GantarPavel">

               <speaker>DR. PAVEL GANTAR:</speaker>

               <p>Hvala lepa, gospod predsednik. Spoštovani gospod minister, kolegice in kolegi!
               Razpravljanje o odgovoru ministra za finance o naslednji finančni perspektivi je
               razpravljanje o lanskem snegu in veseli me, da je gospod minister tu med nami, tako
               vsaj, kot vse kaže, tudi na tem snegu ne smuča. Jaz bi rekel, da smo želeli, da bi ta
               razprava bila pred evropskim vrhom. Ta želja ni bila uslišana. Tedaj bi imela še nek
               smisel. Danes ima smisel, da razpravljamo o tem, kaj se zgodi dan po tem ali teden
               dni po tem. Jasno, da razpravljamo o tem in prav je, da razpravljamo, če že imamo
               razpravo. Sam bi rekel predvsem to, da smo imeli nekaj pripomb na vladno strategijo,
               bi rekel, ob tej finančni perspektivi, in smo jih tudi povedali. Lahko bi bila
               boljša. Tudi če bi bila boljša, moramo priznati, verjetno kljub vsemu ne bi uspeli
               uresničiti svojih ciljev zaradi povsem tretjih razlogov in v slovenski vladi ne glede
               na to, jasno, ne moremo naprtiti kakršnekoli krivde, da se ta finančna perspektiva
               oziroma dogovor ni zgodil. V igri so bile večje stvari. Seveda pa se mi zdi, da če
               govorim iz odbora za zadeve Evropske unije, da je vendarle večina teh predstavnikov
               vlade izhajala iz predpostavke, da se bo zgodil dogovor o novi finančni perspektivi
               že zaradi dveh ne-jev na referendumih. Dejansko je bila to ocena napačna, opozarjali
               smo na septembrske volitve v Nemčiji, opozarjali smo že na konstantno zapleten odnos
               med Nemčijo in Francijo, opozarjali smo na neke trende, ki po združitvi, po
               povečanju, po razširitvi Evropske unije kažejo na številne pozitivne pa tudi številne
               zaskrbljujoče smeri. Koalicija, ki je zavrnila novo finančno perspektivo, kot je
               bila, se pravi ne preveč dobro je bila zanimiva koalicija. To je bila koalicija
               starih in razmeroma bogatih članic Evropske unije, je bila koalicija tistih, ki
               nočejo dati več in koalicija tistih, ki nočejo, da se jim odvzame to, kar imajo
               preveč, če smem tako reči. Ta koalicija je pravzaprav tista, ki jo je kolega Gaber
               poimenoval s pravim imenom. Mislim, da je prav, da na neki točki naredimo neko
               refleksijo in da določene stvari poimenujemo s pravim imenom. In to, kar se je
               zgodilo, je po mojem mnenju še marsikaj, več kot to, da ni sprejeta samo nova
               finančna perspektiva, kaže na delitev med atlantsko Evropo in srednjo Evropo, kaže na
               novo porazdelitev med vprašanjem solidarizma in egoizma in kaže na to, da smo z
               združitvijo in razširitvijo postali si bližje, kar zadeva pravni sistem, teh in
               drugih normativnih in drugih političnih stvari, da pa hkrati, ko smo si postali tako
               blizu, smo si postali tudi precej različni in da se hkrati s to bližino povečuje tudi
               včasih socialna distanca med temi različnimi skupinami in državami. Svetovalci
               predsednika vlade, tisti, ki so sociologi, bi rekli, da se je Evropa integrirala na
               politični ravni, na drugi in tretji, ni se pa integrirala na societalni ravni. In to
               se je zgodilo. In ta integracija še dolgo ne bo prišla.</p>
               <p>Slovenija je tudi igrala vlogo, ki ni bila prepoznavna. Želeli bi, da bi bila bolj
               prepoznavna. Nekako smo vendarle mislili, da se bo finančna perspektiva zgodila,
               vlada je mislila, da se bo nekako kot siva miška po načelu brezplačne vožnje, da ne
               bi bila preveč opazna, pretihotapila s kolikor toliko sprejemljivim dokumentom
               oziroma rešitvijo skozi to zgodbo. To se seveda ni zgodilo. Jaz mislim, da moramo vsi
               skupaj na neki ravni, ki ni zgolj politično- ideološka in operativna, razmisliti o
               nekaterih razmerah. Prva stvar je ta, jaz govorim tudi kot član odbora za zadeve
               Evropske unije, v nasprotju s kolegi iz koalicije jaz nisem zadovoljen. Nisem
               zadovoljen ne s tem, da vlada pozno prinaša gradiva. Tukaj jih povsem razumem.
               Velikokrat ne morejo drugače, sami dobijo pozno gradiva, sami jih morajo obdelati in
               tudi pozneje in jih tudi pozno posredujejo naprej. Moramo se potruditi in to
               upoštevati. To poskušamo vedno upoštevati in bomo tudi v naprej. Problem je to, da
               nimamo dostopa do drugih podatkov. Problem nove finančne perspektive ni bil v tem ali
               ima vlada prav ali ne. Problem je v tem, da nam niso dajali izračunov, za katere smo
               upali, da jih imajo, in smo verjeli, da jih imajo. Mogoče jih niso imeli. To je še
               slabše. Problem je v tem, da mi nimamo podatkov, na osnovi katerih bi se lahko
               pogovarjali o nekaterih stvareh. To so podatki, ki so kontekstualni, ne samo iz teh
               raznih direktiv in podobnih zadev. To je za mene problem. Predvsem je problem zato,
               ker menim tudi jaz, da se moramo mi o nekaterih temeljnih stvareh dogovoriti, da bi
               morali nekatere temeljne stvari vsi ponavljati enako, kjerkoli smo in kamorkoli
               gremo. Če želite, da se o tem dogovorimo, boste morali spremeniti način dela in
               odnosa do opozicije. Predvsem ste vi dolžni, da zagotovite te podatke. Nekoč so, tako
               so mi pravili, prihajale do članov odbora tudi vse depeše. Predstavništvo Unije
               oziroma Slovenije v Bruslju ni predstavništvo vlade, ampak predstavništvo Republike
               Slovenije, tudi parlamenta itn. Če boste želeli, da se o nekaterih stvareh poenotimo,
               da nekatere stvari govorimo vsi enako, kar bi bilo izjemno pomembno, potem še enkrat
               pravim, boste morali spremeniti način dela, ne pa poslati v ogenj ideološko
               diskvalifikatorje - eden od njih zanesljivo sedi pred menoj, eno vrsto naprej, da ne
               bi bil užaljen, ne prvo vrsto, drugo vrsto naprej - ki pravzaprav išče neke skrite
               motive in slabosti, in ne vem kaj, v delu opozicije. Regionalizem in kohezija. Jaz bi
               rekel samo to, da<gap n="..."/> Se je že oglasil, gospod predsednik, tako da mi ni bilo treba
               niti imena imenovati.</p>
            </sp>
            <sp who="SDZ4:CukjatiFrance">

               <speaker>PODPREDSEDNIK FRANCE CUKJATI:</speaker>

               <p>Bo lahko repliciral potem. Izvolite, izvolite.</p>
            </sp>
            <sp who="SDZ4:GantarPavel">

               <speaker>DR. PAVEL GANTAR:</speaker>

               <p>Vsekakor bi rad povedal, da zgodba v zvezi z regionalizmom ni tako preprosta, kot si
               jo gospod Kangler predstavlja. Če bi bila tako preprosta, bi 45 milijard dolarjev v
               Afriki kaj pomenilo. Tja je šlo 45 milijard dolarjev, Afrika tone v lakoti in
               revščini in danes ji odpustijo dolgove. Denar ni vse, še marsikaj drugega. Zelo
               preprosto, razprava, ki jo je imel gospod Kangler, bo morala biti bolj kompleksna in
               bolj obsežna, prav tako tudi razprava v zvezi z regijami pri nas. Vendar o tem mogoče
               danes nismo pripravljeni govoriti. Bomo pa o tem govorili in pričakujem, da se bo
               standard te razprave vsaj malo dvignil. Hvala lepa.</p>
            </sp>
            <sp who="SDZ4:CukjatiFrance">

               <speaker>PREDSEDNIK FRANCE CUKJATI:</speaker>

               <p>Hvala, gospod Gantar. Ste mislili njega, kajne? Izvolite, gospod Jerovšek.</p>
            </sp>
            <sp who="SDZ4:GantarPavel">

               <speaker>DR. PAVEL GANTAR:</speaker>

               <p>Mislil sem tistega, ki se bo prepoznal.</p>
            </sp>
            <sp who="SDZ4:CukjatiFrance">

               <speaker>PREDSEDNIK FRANCE CUKJATI:</speaker>

               <p>Dobro. Če se je kdo prepoznal, lahko replicira. Gospod Jerovšek se je prepoznal.
               Izvolite.</p>
            </sp>
            <sp who="SDZ4:JerovšekJožef">

               <speaker>JOŽEF JEROVŠEK:</speaker>

               <p>Hvala lepa, gospod Gantar. Vendar sem vas pozival, da se ne skrivate za opazkami, pač
               pa poveste ime in priimek, jaz imam svoje ime in svoj priimek. Če me imate za
               ideološkega diskvalifikatorja - to je nov termin, ki ste ga uvedli -, nič hudega. Ne
               vem, kaj je treba z ideologijo strašiti tukaj, ko govorimo o Evropski uniji in
               slovenski poziciji v Evropski uniji. Z vami se sicer strinjam, da je potreben dogovor
               o temeljnih stvareh. Prav na to sem pozival prej v svojem nastopu. Zgleda, da niste
               poslušali in ne sprejemate tega.</p>
               <p>Ko govorite, da je treba spremeniti odnos do pozicije, bi pozval, da bi tako čudnih
               terminov za diskvalifikacijo pozicije ne uporabljali. Tudi opozicija bo morala
               spremeniti svoj odnos do države. Kot sem danes že rekel in pri tem vztrajam, iz
               mnogih nastopov je velo, čim slabše za Slovenijo, tem boljše za našo razpadajočo
               stranko. Imam razumevanje za vaše težave; vidim, da predsednika sploh ni, pa je tako
               pomembna tema, kot je proračun pa Evropska unija. Ne vem, mogoče je že abdiciral. Ne
               vem, mogoče je abdiciral že vnaprej<gap n="..."/></p>
            </sp>
            <sp who="SDZ4:CukjatiFrance">

               <speaker>PREDSEDNIK FRANCE CUKJATI:</speaker>

               <p>No, gospod Jerovšek, replika, ne polemika.</p>
            </sp>
            <sp who="SDZ4:JerovšekJožef">

               <speaker>JOŽEF JEROVŠEK:</speaker>

               <p>Ampak opozicija bo ravno tako morala spremeniti. Tu navajam primer, ko smo bili v
               stiski pred referendumom za Evropsko unijo in Nato. Opozicija je bila tista, ki je
               prevzela iniciativo in naredila vse. Dala se je v zobe, glede proameriškosti pa ne
               vem česa vsega, da sta ta dva pomembna projekta uspela. Jaz podobnih iniciativ in
               pripravljenosti danes ne vidim. Plediram pa za to, da<gap n="..."/></p>
            </sp>
            <sp who="SDZ4:CukjatiFrance">

               <speaker>PREDSEDNIK FRANCE CUKJATI:</speaker>

               <p>Gospod Jerovšek, čas se izteka.</p>
            </sp>
            <sp who="SDZ4:JerovšekJožef">

               <speaker>JOŽEF JEROVŠEK:</speaker>

               <p><gap n="..."/> stopimo skupaj. Hvala lepa.</p>
            </sp>
            <sp who="SDZ4:CukjatiFrance">

               <speaker>PREDSEDNIK FRANCE CUKJATI:</speaker>

               <p>Hvala. Besedo ima gospod Sajovic. Izvolite.</p>
            </sp>
            <sp who="SDZ4:SajovicBorut">

               <speaker>MAG. BORUT SAJOVIC:</speaker>

               <p>Hvala lepa, gospod predsednik. Kolegice in kolegi! Mislim, da ni več potrebe, da
               razpravo vlečemo nekam v nedogled. Veliko je bilo v teh več kot dveh urah in pol
               slišati dobrega, pa tudi slabega, kar potrjuje samo to, da je bila razprava, ki jo je
               podprla večina v tem državnem zboru, legitimna, legalna, predvsem pa, po razpravi
               sodeč, potrebna.</p>
               <p>Finančna perspektiva 2007-2013 ni interno politično vprašanje pozicije in opozicije,
               pač pa slovenski nacionalni interes. Nekateri govorniki pred mano očitno postavljajo
               politiko pred slovenski nacionalni interes. Jaz bom zase rekel, da želim biti v prvi
               vrsti zaveden Slovenec v dobro te države, potem pa šele izražati strankarsko
               pripadnost. Iz nekaterih razprav pred menoj tega ni bilo slutiti. Tudi če se hočemo o
               neki temi pogovarjati, potem se moramo pogovarjati in pa tudi slišati. Kdor je
               poslušal gospoda Cvikla na eni strani in gospoda Bajuka na drugi strani, od obeh je
               lahko potegnil nekaj koristnega, nekaj dobrega za Slovenijo. Imamo neko težavo, ki se
               ji reče črpanje denarja iz evropskih sredstev, smo mlada evropska država, bil sem na
               Irskem, pogovarjali smo se z Irci, kako in kakšne težave so imeli, da so prišli do
               črpanja teh evropskih sredstev. Kot veste, je bila Irska ena od tistih držav, ki je
               na tem področju najbolj uspela. To se pravi, sporočilo te razprave, ki je potrebna,
               vendar se moramo slišati in poslušati je, da je treba pač stopiti skupaj, pogledati
               kakšne težave in napake smo imeli v preteklosti in jih v bodoče, da bomo uspešnejši,
               odpraviti. In nič ni narobe, če si poslanci med seboj repliciramo. Vendar prej sem
               opazil recimo problem, ko je nekdo sprožil repliko, tisti čas, ko mu je pa izzvani
               odgovarjal, pa je zapustil sejo in je šel iz dvorane. To enostavno je nek bonton,
               neko spoštovanje, da slišimo tudi drugačno, da slišimo tudi nasprotno mnenje. In tega
               se je treba držati. Ni na nas, da se tukaj prerekamo, vendar parlament je mesto, kjer
               se izražajo različna mnenja, različni pomisleki, ne ulica, ne mediji, ne novinarji,
               ampak ta okrogla soba. Hvala lepa.</p>
            </sp>
            <sp who="SDZ4:CukjatiFrance">

               <speaker>PREDSEDNIK FRANCE CUKJATI:</speaker>

               <p>Hvala, gospodu Sajovicu. Gospod Presečnik? <stage xml:id="Redna-07-2005-06-21.stage19">(Ne želi.)</stage> Gospod Tanko, izvolite.</p>
            </sp>
            <sp who="SDZ4:TankoJože">

               <speaker>JOŽE TANKO:</speaker>

               <p>Hvala lepa za besedo in vsem prav lep pozdrav! Več ali manj je ta zahteva po razpravi
               o odgovoru ministra brezpredmetna, ker so se ta pogajanja klavrno končala.
               Luksemburško predsedstvo ni bilo uspešno. Na to so vplivale razmere, v katerih so se
               odvijali ti procesi pogajanj. Na eni strani gospodarske razmere v nekaterih pomembnih
               evropskih članicah, po drugi strani preveliki apetiti v drugih evropskih članicah, na
               tretji strani neizražena ali pa neprivolitev največjih plačnikov v evropski proračun
               in na četrti strani verjetno so nekaj prispevali tudi tisti, ki iz tega paketa
               pričakujejo tudi določena sredstva.</p>
               <p>Za uvod mogoče najprej zahteva sama. Gospod Cvikl se je na dva načina obrnil na
               javnost, da bi dobil zahtevane podatke. V državnem zboru je zahteval razpravo o
               odgovoru ministra, preko slovenskih medijev pa je podobno stališče oziroma podoben
               odgovor zahteval tudi od predsednika vlade Republike Slovenije. Več ali manj v tem
               primeru ne gre za neko željo po samem odgovoru, ampak bolj za nek nastopaški pristop
               do stvari, za katere je bil v določeni meri tudi sam soodgovoren, nekaj je v tem
               uvodnem delu tudi sooblikoval.</p>
               <p>Druga stvar, kar pri tem zmoti,so številke, s katerimi operira kolega poslanec
               Cvikl. Na njihovi internetni strani je objavljeno njihovo stališče o odnosu vlade do
               problema evropskih pogajanj in v dveh alinejah, v dveh odstavkih piše naslednje.
               Enkrat je 1,3% BDP-ja 80 milijard, odstavek nižje, dva odstavka nižje pa je 1,3%
               BDP-ja več kot 80 milijard. Gre za izpis iz vaše internetne strani. V svoji izjavi za
               RTV Slovenija o svojih pričakovanjih pa govorite, da bi zadoščalo že 65 do 70
               milijard. Skratka, o istih stvareh, morda v nekajdnevnih razlikah, operirate s tremi
               različnimi željami, s tremi različnimi podatki. Za RTV na Odmevih 65 do 70 milijard,
               v svoji internetni predstavitvi pa imate enkrat zapisano 1,3% ali 80 milijard, enkrat
               pa več kot 80 milijard. Gre za zelo velike diference, približno 25% toleranco. Vi ste
               potem sami postavili zahtevo za natančno preciziranje gospodu ministru, koliko med 1
               in 80 milijardami. Vi sami, kot specialist na tem področju, kot eden največjih
               poznavalcev evropske politike, pa govorite o isti stvari z zelo različnimi
               številkami.</p>
               <p>Jaz razumem, da izražate veliko skrb glede usode, glede izhodišč pri pogajanjih.
               Vendar moram reči, da vsaj tako kot izborjena pogajalska izhodišča ali pa dogovori so
               pomembne tudi stvari, ki se jim reče iztržek ali pa unovčenje teh pogajanj. Na eni
               strani imamo plačila v evropski proračun, na drugi strani pa pravice črpanja.
               Slovenija je pač imela v tem delu vedno pozitiven saldo. Vendar te pravice črpanja so
               pravzaprav mrtve, če za črpanje teh virov ni na razpolago ustreznih mehanizmov,
               ustreznih projektov in tako naprej. In prav v tem delu ste bili v vaši stranki, tudi
               na koncu vi osebno, glavni in odgovorni. Ugotavljamo lahko sedaj tudi že, in to je
               večkrat bilo ponovljeno, da prav učinkovitost črpanja ni bila najboljša v tem delu,
               in ste zelo veliko breme pustili vladi, ki je prišla za vami. Ni bilo projektov, ni
               bilo mehanizmov, ni bilo prave volje. In tudi realizacije ni bilo veliko.</p>
               <p>Moram reči, da bi se na pogajanjih morda dalo iztržiti že v tem predpristopnem delu
               še kaj več, vendar na žalost, gospod Cvikl, takrat se mi zdi, niste bili vključeni v
               ta pogajalski proces. Morda je to tudi eden od teh hendikepov.</p>
               <p>Moram reči, da v naši stranki nismo nikoli oporekali dosežku pogajalcev, ker smo
               razumeli, da imajo zelo težke pogoje in naporne pogoje dela. Vendar smo pa večkrat
               opozorili, da za te izborjene pravice ni prave volje, ni pravih projektov. Za to ste
               pravzaprav tudi sami v veliki meri odgovorni.</p>
               <p>Neto efekt torej v primerjavi leto na leto bi bil lahko bistveno boljši. Kot sem že
               rekel, ste veliko pustili. In to verjetno predvsem iz razloga, ker ste gledali
               previsoko in predaleč naprej in nekako niste uspeli pogledati nazaj, kaj se dogaja:
               ali se ta realizacija izvaja ali se ne izvaja. Vi ste kot zadnji minister tudi veliko
               načrtovali, veliko razlagali, tudi veliko obljubljali, prelagali odgovornost na
               druge, ste navsezadnje tudi veliko potovali in morda kam celo po volitvah. Mislim, da
               kakšno potovanje tudi ni bilo, bi rekel, v smislu črpanja in v smislu dela, kar
               zadeva ministra za evropske zadeve, vsaj ocenjujem, da v Honoj verjetno ni bilo
               potrebno potovati zato, da bi videli, kakšen vpliv ima ptičja gripa na črpanje
               sredstev iz skladov EU.</p>
               <p>Kar zadeva zamujene zadeve. Ena od teh zamujenih stvari iz obdobja pred nami, pred
               to vlado, je zagotovo regionalizacija Slovenije. Na tem področju kljub temu, da ste
               imeli ves mandat dvotretjinsko večino, niste uspeli pripraviti zakona o
               regionalizaciji Slovenije. Zakon je bil najprej umaknjen, potem pa pravzaprav ni bil
               niti obravnavan. In s tem bi morda naredili marsikaj na področju, o katerem danes
               tudi razpravljamo.</p>
               <p>Druga stvar, ki je tudi na nek način obremenila Slovenijo, je pa Natura 2000. Vi ste
               praktično 30% Slovenije rezervirali za varstvene zadeve in zato niste iztržili prav
               nobenih posebnih sredstev in prav nikakršnega posebnega statusa. Živim pač na
               področju, kjer je izredno veliko velikih zveri, tudi medveda. In teh živali je
               bistveno več, kot jih prenese ozemlje južne Slovenije. Vendar niti Slovenija, niti to
               področje niti iz slovenskih, niti iz evropskih skladov za ta del nima nobenih
               posebnih statusov. Razumem, da se na tem področju želite zelo potruditi, vendar v
               tistem času, ko ste imeli to možnost, ste pustili veliko stvari odprtih, nedorečenih,
               nedodelanih in tudi pustili veliko breme vsem vašim naslednikom, da se borijo in
               poskušajo izboriti čim boljšo finančno pozicijo Slovenije v okviru pridobivanja
               sredstev iz EU. Hvala lepa.</p>
            </sp>
            <sp who="SDZ4:CukjatiFrance">

               <speaker>PREDSEDNIK FRANCE CUKJATI:</speaker>

               <p>Hvala, gospodu Tanku. Gospod Cvikl, ker gospoda Soka, ni imate možnost replike in
               razprave. Izvolite.</p>
            </sp>
            <sp who="SDZ4:CviklMilanMartin">

               <speaker>MAG. MILAN M. CVIKL:</speaker>

               <p>Bom pa še razpravljal. Zelo kratka replika. Gospod Tanko, jaz sem že predsedniku
               vlade povedal, povem tudi vam. Jaz sem v Honoj potoval zato, ker je bil dr. Drnovšek
               povabljen na ASEM in sem ga po pooblastilu vlade Republike Slovenije nadomeščal. Če
               je problem, da predsednik republike potuje na srečanje, kjer je bila Slovenija
               svečano sprejeta v skupino držav, ki zajema 40% svetovnega bruto domačega proizvoda
               in 50% državljanov sveta, potem pa mislim, da imamo večji problem. To so dejstva. Ta
               dejstva so preverljiva. So mi ravnokar sporočili iz službe vlade za evropske zadeve,
               da želi gospod Koprol, da ga osebno prosim za te podatke. Ti podatki so na voljo, so
               že danes bili dostavljeni vsem drugim, razen tistim, o katerih se govori. Tako je to
               vsebina odgovora na to, kar je neresnično zavajanje. To je vsebinsko vprašanje.</p>
               <p>O drugih vprašanjih. Tirana, zelo enostavno. Albanija je ena od držav, ki bo lahko
               ali pa ne, postala članica Evropske unije itn.</p>
               <p>Poglejte, vsebinska zadeva, o kateri govorimo danes, pravzaprav ni odgovor ministra
               za finance. Vsebinska diskusija, o kateri danes govorimo, je, da je kakršnakoli
               vprašanje o vsebini posameznih stališč s strani koalicije smatrano kot, ne vem kaj.
               Nekdo je govoril o zafrkanciji ali pa spraševanje neustreznih stvari. Jaz se seveda
               bojim, da bo sodelovanje med opozicijo in koalicijo v tem mandatu težje, kot je bilo
               v prejšnjem, preprosto zato, ker seveda nekaj vsebin poznamo. V tej zvezi, gospod
               Tanko, 1,3% BDP leta 2004 je 80%, je 80 milijard, ker pa se pogovarjamo za naslednjih
               sedem let, bo to vsako leto več kot 80 milijard. In 65 do 70 milijard je pozicija, ki
               bi bila še sprejemljiva, če bi se vlada pogajala. Reči pa, da je sprejemljivo 40
               milijard, pa seveda ni ustrezno. Preberite zelo natančno, kar piše in kaj je ustrezna
               metodologija.</p>
               <p>Poglejte, zaključujem repliko pa razpravo.</p>
            </sp>
            <sp who="SDZ4:CukjatiFrance">

               <speaker>PODPREDSEDNIK FRANCE CUKJATI:</speaker>

               <p>Izvolite, izvolite.</p>
            </sp>
            <sp who="SDZ4:CviklMilanMartin">

               <speaker>MAG. MILAN M. CVIKL:</speaker>

               <p>Moja zaključna razprava o tem vprašanju. Mislim, da je to, kar se je zgodilo v
               četrtek in petek, slabo, pa ne toliko zato, ker Evropska unija ni dogovorila
               najboljšega proračuna, ampak zato, ker se bomo očitno v vsaki od 25 držav sedaj
               pogovarjali o tem, kaj nam Evropa pomeni. Mislim, da je dobro, da imamo v Sloveniji
               poleg zveri, velikih in majhnih, tudi takšne, ki so zavarovane z Natura 2000, ker
               verjamem, da je to dobro za naše otroke. Pa mislim na zveri v gozdu. Zakaj to mislim?
               Zato, ker verjamem, da je trajnostni razvoj poleg visoke gospodarske rasti in polne
               zaposlenosti eden od temeljev Evropske unije. Nam ni potrebno hiteti za severno
               Ameriko za vsako ceno. Nam to ni potrebno. Potrebno pa se je dogovoriti, kako omejena
               sredstva nameniti za tiste namene, ki nam dajo najboljše rezultate. In prejšnji
               četrtek, petek je eden od takih poskusov preprosto propadel. Verjetno bodo analitiki,
               zgodovinarji, pisali naslednje mesece in leta, kaj se je pred tem zgodilo ali ni
               zgodilo. Nedvomno pa Slovenija ne bo omenjena, ker je preprosto ni bilo. Meni so
               rekli, angleški izraz bom uporabil <q>"that we are sitting on the fence"</q>, stojimo na
               strani igrišča in čakamo, kaj se bo zgodilo. To je bil izraz. Ta izraz uporabljajo
               navadno za <q>"monkeys"</q>, kadar one <q>"sitting on the fence"</q>. Ampak to ni važno. Pomembno
               je, da Slovenija ni bila v četrtek in petek v Bruslju vidna. In to je slabo. In to je
               slabo. Slabo je to zato, ker smo seveda pretekli dve leti in pol gradili neko
               pozicijo, skupaj z drugimi, do 17 držav je na koncu bilo, kjer smo se zavzemali za
               to, da bi lizbonska strategija, razvoj podeželja, podpora okolju, podpora nadaljnji
               širitvi Evropske unije, delovna mesta, konkurenčnost, bili glavni temelji strukture
               naslednje finančne perspektive. Ko smo 3. decembra predali novi vladi, sam sem osebno
               predsedniku vlade poslal 5 fasciklov dokumentov na to temo - še isti večer so jih iz
               kabineta vrnili, da oni tega ne potrebujejo - o vseh elementih pogajalskih stališč,
               pa so se začela pogajalska stališča spreminjati. Mi smo bili med prvimi, ki smo
               popustili pri tem, da je lahko obseg tudi nižji, samo da mi dobimo, v narekovaju,
               <q>"neto dobro pozicijo"</q>. V tem smislu smo se začeli umikati iz prej dogovorjenega, in v
               državnem zboru lani potrjenega stališča, da nam je za Lizbono in prej omenjeno. Potem
               pa je seveda to pomenilo, da je luksemburško predsedstvo začelo v okviru pogajanj
               izvajati igro, na katero mi nismo reagirali. Edino reakcijo, ki smo jo na to v
               medijih slišali, preverite medije, je bila izjava gospoda Koprola, 22. aprila, 24.
               aprila v Bruslju, kjer je rekel, to pa ni najboljši predlog za Slovenijo. Tisti
               predlog je bil za Slovenijo katastrofalen. Ker je pomenil, ne toliko kot je na koncu
               prišlo v pogajalskem izhodišču, ampak še precej manj. In potem smo bili več ali manj
               tiho. Verjetno gospod minister ve, da je sicer bilo nekaj obiskov pri luksemburškem
               predsedstvu, ampak zadnji obisk je bil po našem mnenju, glede na zakon, vsaj z
               zakonom neskladen. Predsednik vlade lahko gre kamorkoli in reče karkoli. Vendar lahko
               gre kot predsednik vlade, ne more pa iti v imenu Republike Slovenije, dokler mu
               stališča ne potrdi državni zbor. To so pač dejstva. Tudi gospod, ki ga bodo
               zamenjali, ker je pač imel nekaj preveč svojih mnenj, gospod stalni predstavnik, ne
               vlade Republike Slovenije, Republike Slovenije v Bruslju, gospod stalni predstavnik
               Republike Slovenije, lahko tam zastopa kakšno stališče šele na podlagi sklepov v
               državnem zboru. Vi se boste vsi spomnili, da smo lani oktobra, novembra v državnem
               zboru dali temu stalnemu predstavniku pooblastilo, da lahko reče v Bruslju: <q>"Smo za
               predsedovanje v prvi skupini."</q> In sedaj je predsednik vlade seveda v imenu vlade
               Republike Slovenije, v imenu vladajoče koalicije šel v Bruselj in tam rekel, to bi
               bila pa naša pozicija. Tisti trenutek so rekli, Slovenija je zaključena. In se s
               Slovenijo ni od 8. junija do 18. junija nihče več ukvarjal. Nihče ni niti razmišljal,
               da bi Sloveniji ponudil to, kar so na koncu ponudili Švedom in Nizozemcem, da bi jim
               dali 10, 20-odstotnih točk od carin. Nihče ni razmišljal o tem, da bi Slovenija za
               razvoj podeželja zaradi specifičnosti lahko dobila več kot druge države. Nihče ni
               razmišljal o tem, da bo Slovenija vsak čas financirala druge regije iz držav članic,
               da ne govorimo o regijah držav, ki bodo vstopile za nami. To so dejstva! Ta dejstva
               so preverljiva. Na koncu koncev nas je vlada ravnokar obvestila o tem, da dokument,
               ki je bil še pred tremi urami interen, ni več interen. O tem dokumentu lahko
               razglabljamo na veliko, vendar predlagam, da ne, ker je dokument po svoje pravzaprav
               še zmeraj vsebinsko zaupen. In ne vem, kaj je vladi tokrat padlo na pamet, da je
               gospa generalna sekretarka rekla, da neko naše stališče pa neki naši izračuni niso
               več tajni. Ampak to je stvar vlade. Ti dokumenti so bili oblikovani v nekem krču in
               zgodba se je za nas zaključila deset dni pred koncem pogajanj. To je problem. Sedaj
               smo na začetku nove poti. Ali nam bo to uspelo v času angleškega predsedstva, dvomim.
               Verjetno je pred nami avstrijsko predsedovanje in finsko predsedovanje. Zato bo treba
               iti na pot, obiskati te prestolnice velikokrat, se pogovoriti z novimi ekipami
               specialistov in se pogovarjati. Vendar preden se gre na pot, je treba priti v državni
               zbor po nov mandat. In to je naloga vlade Republike Slovenije. Upam, da bo tu
               pomembnejšo vlogo odigral prvi mož te vlade, njegov zunanji minister, evropski
               minister in ne samo kot vodja delovne skupine gospod Bajuk. Hvala lepa.</p>
            </sp>
            <sp who="SDZ4:CukjatiFrance">

               <speaker>PREDSEDNIK FRANCE CUKJATI:</speaker>

               <p>Hvala, gospodu Cviklu. Besedo ima gospod Ziherl. Izvolite.</p>
            </sp>
            <sp who="SDZ4:ZiherlMilenka">

               <speaker>MILENKO ZIHERL:</speaker>

               <p>Hvala za besedo, gospod predsednik. Za zaključek bi kot povzetek tega dneva lahko še
               enkrat podali ugotovitev, da je gospod finančni minister ustrezno odgovoril na
               vprašanje, ki mu ga je zastavil kolega Cvikl. Predvsem z vidika, ker se je situacija
               tako bistveno spremenila, da samo vprašanje, ki je bilo zastavljeno, nima nobenega
               pomena več. Kot je cela današnja razprava pokazala, se na osnovi neke nove situacije
               postavlja cel kup novih vprašanj.</p>
               <p>Mislim, da je bil postopek na odboru za zadeve Evropske unije voden korektno. Ob
               tem, da je pač opozicija z raznimi proceduralnimi zapleti ubijala razpravo, jo
               razvodenela in precej škodovala kakovosti same razprave. Vendar smo končno le prišli
               11. junija na zadnji seji odbora za zadeve Evropske unije do teh konkretnih podatkov,
               do nekega mandata pogajalcem, ki je govoril, da se pod dvakratno vrednost prejetih
               sredstev ne smejo pogajati. Mislim, da je bilo to optimalno, kar smo lahko dosegli.
               Vedno smo imeli občutek, nekako neizrečeno dejstvo je bilo, da pristanemo tudi na
               nekaj manj pod pogojem, da se pogajanja zaključijo pod luksemburškem predsedstvom,
               ker bi pač vsako kasnejše sprejetje nove finančne perspektive bi imelo za Slovenijo
               neugodne posledice oziroma bi od Slovenije zahtevale dodatne organizacijske napore,
               ker bi pač padla v neko novo stanje.</p>
               <p>Glede te seje bi želel nekatere stvari izpostaviti. Na tej seji smo dobili gradivo
               zaupne narave. Kaj to pomeni? Poleg tega, da je seja zaprta za javnost, smo dobili v
               kuverti gradivo zaupne narave. To pomeni, če nisi takrat tam, te iščejo po celi hiši
               in podpisuješ, z veliko muko odpiraš kuverto, kar je še dodatno z nekim močnejšim
               lepilom zlepljena. Kaj to pomeni? Pomeni, da o temah, ki so notri omenjene, o vsebini
               v teh kuvertah, da se ne razpravlja 5 minut po tistem, ko si odprl. In ravno to se je
               zgodilo. Kajti še v času seje gospod poslanec dajal izjave novinarskim oziroma
               televizijskim hišam. Zato mislim predlagati na ustrezen način ustreznim organom: če
               so seje zaprte za javnost, če obravnavamo tajno gradivo, potem je treba zagotoviti
               tudi to tajnost. Ena od možnosti bi bila, da novinarji z vso tehnično opremo oziroma
               oprema počaka v sobi, kjer bo <q>"tiskovka"</q>. Drugače ne vidim nobenega smisla, da pred
               sejo podpisujem, lovim gradivo, potem pa lahko med sejo že vsakdo daje izjave.</p>
               <p>Potem še nekaj o tem novem stanju, ki je nastalo po propadu teh pogajanj. Mislim, da
               bo potrebno poiskati nove rešitve, potrebno se bo tudi dogovoriti, kako bo deloval
               odbor za zadeve EU. Slej ko prej bo moralo priti do razprav o vsebini. Vsi smo
               omenjali, da te težave, da gradivo kasni, vendar to ni samo značilnost slovenskega
               odbora. Slišali smo tudi enega od drugih odborov, da imajo take težave. Sam menim, da
               je posledica tega, ker na evropskih inštitucijah se zadeva konča v četrtek, v petek
               pa nacionalni odbori o tem že razpravljajo. Zato predvidevam, da bodo take težave še
               vedno prisotne. Večina članov odbora, mislim, da je pripravljena, da tudi z gradivom,
               ki ga imamo na razpolago, da pač želimo kakovostno sodelovati, konstruktivno
               razpravljati in sprejeti neke sklepe, ki bodo pomagali peljati zadevo naprej, peljati
               pogajanja naprej, da bo Slovenija še vedno ohranila status neto prejemnice. Hvala
               lepa.</p>
            </sp>
            <sp who="SDZ4:CukjatiFrance">

               <speaker>PREDSEDNIK FRANCE CUKJATI:</speaker>

               <p>Hvala, gospodu Ziherlu. Besedo ima gospod minister.</p>
            </sp>
            <sp who="SDZ4:BajukAndrej">

               <speaker>DR. ANDREJ BAJUK:</speaker>

               <p>Hvala lepa, gospod predsednik. Spoštovane poslanke in poslanci!</p>
               <p>Z zanimanjem sem sledil tej razpravi. Razprava je bila sklicana zato, da bi se
               ocenilo, ali je bil odgovor na vprašanje, ki je bilo zastavljeno s strani gospoda
               poslanca, magistra Milana Cvikla, meni na seji maja meseca, dejansko ustrezen ali
               ne.</p>
               <p>A vendar smo slišali drugačne razprave, kar se tiče odnosa izvršilne oblasti in
               državnega zbora in uveljavitve zakona. Kako naj se evropske zadeve obravnavajo, bom
               seveda poročal gospodu predsedniku vlade in tudi svojim kolegom. Z zadovoljstvom sem
               tudi slišal določene predstavnike opozicije, ki so tudi izrazili razumevanje, kar se
               tiče gradiva samega. Res je, da v marsikaterem primeru se nam tudi zgodi, da dobimo
               gradivo morda en dan, ali pa še isti dan, ko je seja, predvidena seja odbora za
               evropske zadeve.</p>
               <p>Seveda to pomeni za nas v Sloveniji, ki smo relativno novi, nova država članica,
               določene težave, ker nimamo, vsaj v kolektivnem smislu, nekateri seveda so bili že
               rojeni da vse vedo, nimamo izkušnje in pa takšnega poznavanja, dosjejev, kot je to v
               drugih državah, kot imajo že izkušnje. Prepričan sem, da s potekom časa bodo tudi v
               tej hiši takšne izkušnje, da bomo bolje vsi spoznavali tista ključna vprašanja, ki so
               predmet razprav v evropski komisiji, in da bo tudi vloga Slovenije, ne samo izvršilne
               oblasti ali državnega zbora, se večala in tudi poglabljala, da bo v osnovi veliko
               bolj jedrnata, kot pa je bila do sedaj.</p>
               <p>Seveda je to silno pomembno, ker se res vsi kolektivno moramo pripravljati za
               odgovornosti predsedstva. Lahko vam zagotavljam, da v tem smislu potekajo resne
               priprave. Zavzel se bom tudi za to, da bomo čim prej tudi odboru za evropske zadeve o
               vseh postopkih tudi poročali. Tako zahteva zakon, in tudi zdrava pamet.</p>
               <p>Rad bi se pa osredotočil sedaj na zastavljeno vprašanje, in zahtevo, da naj bi bil
               moj odgovor neustrezen. Kot veste, v obrazložitvi, po tej razpravi, je gospod
               poslanec magister Milan Cvikl si dovolil reči, da minister za finance ni znal
               povedati, kaj je vsebina predloga luksemburškega predsedstva, in ni znal povedati,
               kaj je minimalno pogajalsko stališče Republike Slovenije. Seveda danes smo ga
               slišali, da dejansko ta razprava ni povezana s tem, da je pač en lep izgovor, da
               imamo pogovor o drugih stvareh. Na to se počasi že navajam, da nekateri res nismo
               zmožni izpostaviti svojega stališča, brez da bi šli na osebne napade, ali pa žalitve.
               A vendar, pač svet je takšen, kakršen je.</p>
               <p>Bi rad se potem sedaj osredotočil, kar se tiče mojega osebnega stališča, glede tega
               odgovora in pa seveda tudi na argumente, ki sem jih slišal.</p>
               <p>Še vedno vztrajam na tem, da je bil odgovor popolnoma umesten, da za Slovenijo
               predlog kot tak, ki smo ga imeli na razpolago, in to je predlog s strani
               luksemburškega predsedstva z dne 21. aprila, da je bilo popolnoma sprejemljivo in da
               v tistem trenutku je bila ocena vlade, da predsedstvo še ni izpostavilo nekega
               kompromisnega predloga. Iz tega je tudi sledilo, da ni bilo potrebe po spreminjanju
               stališč, ki jih je vlada sprejela že 21. aprila in jih je odbor za državne zadeve
               nato potrdil 4. maja. V stališčih Republike Slovenije je bilo namreč jasno navedeno,
               da je kohezijska politika za Slovenijo prioritetna in zdaj citiram iz dokumenta
               samega, ki je bil tudi sprejet v tem državnem zboru, vsaj na evropskem odboru: <q>"V
               kolikor pride do zmanjševanja sredstev glede na predlog komisije, bi moralo biti to
               zmanjšanje čim bolj enakomerno porazdeljeno, pri čemer bi morala pri zmanjšanju biti
               izpostavljena vsa področja porabe, vključno s kmetijsko politiko. Zmanjšati bi morali
               v prvi vrsti prizadeti sredstva, ki so v obstoječi finančni perspektivi izven
               proračuna EU, nadaljnja znižanja pa bi morala obsegati sredstva za vsa evropska
               prometna omrežja, sredstva prvega stebra SKP, s tem da se obseg teh sredstev ne bi
               povečal zaradi širitve z Bolgarijo in Romunijo, ter zunanjih odnosov, razen enotnega
               predpristopnega instrumenta in instrumenta nove sosedske politike."</q> Konec citata.
               Torej, v naši oceni ne drži očitek gospoda poslanca mag. Milana Cvikla, da vlada ni
               imela stališč in da jih v Bruslju ni znala predstaviti. Popolnoma jasno je, da
               predlog z vidika sprejetih stališč za Slovenijo ni bil sprejemljiv, zato smo takšno
               stališče predstavili tudi predsedstvu ter ostalim državam članicam. Pojasnjeno je
               bilo, da Slovenija ne sprejema predloga, ki bi posegal zgolj v sredstva za kohezijo,
               kar se je odrazilo tudi v nadaljnjih predlogih predsedstva, ko so bila znižanju
               podvržena tudi ostala področja porabe. Seveda v današnji razpravi smo tudi slišali
               ocene o stališčih, ki jih je vlada zavzela, jih je ta odbor, odbor za evropske zadeve
               tudi sprejel in dal vladi mandat. Niti enkrat ni noben pooblaščen predstavnik
               Republike Slovenije se oglašal o zadevi nove finančne perspektive brez mandata tega
               državnega zbora, niti enkrat. Kakšne so ocene, zakaj, kako in kdo je to počenjal,
               seveda so pa popolnoma osebnega značaja in bi rekel res samo politične ocene.</p>
               <p>Rad bi pa končal to svojo predstavitev danes tukaj in bom ponovil besede, ki sem jih
               rekel takrat ravno na tisti razpravi o tistem odgovoru, ki je bil predmet današnje
               razprave. Rekel sem, da vlada se zaveda, da vemo, kakšna je odgovornost, ki jo imamo.
               Vemo, da so tudi drugi pametni ljudje v Sloveniji, da nimamo monopola nad pametjo,
               sicer pa ne moremo sprejeti tega, da nekateri še vedno mislijo, da imajo monopol in
               samo oni lahko predstavljajo interese Slovenije. To sem zavračal takrat in to
               zavračam tudi danes. Hvala lepa.</p>
            </sp>
            <sp who="SDZ4:CukjatiFrance">

               <speaker>PREDSEDNIK FRANCE CUKJATI:</speaker>

               <p>Hvala gospodu ministru. Gospod Cvikl izvolite, proceduralno.</p>
            </sp>
            <sp who="SDZ4:CviklMilanMartin">

               <speaker>MAG. MILAN M. CVIKL:</speaker>

               <p>Moj proceduralni sklep, ki bi mogoče zaključil današnjo razpravo, če je sprejemljiv,
               je naslednji, da bi predlagali, da bi vlada v izogib težav, nekatere smo danes tudi
               videli, predlagala dopolnitev sedanjega sistema sodelovanja med državnim zborom in
               vlado Republike Slovenije pri oblikovanju stališč Republike Slovenije. To pojasnjujem
               s tem, da bi vsaj dopolnitev sistema morala iti predvsem v smeri mogoče predhodnih
               razprav take vrste, kot smo jih imeli priložnost videti, ko je gospod Koprol v
               četrtek prišel do poslanskih skupin, preden je v soboto zjutraj to predstavil na
               odboru za zadeve Evropske unije.</p>
               <p>To je proceduralni sklep. Vem, da je stvar volje predvsem vladajoče koalicije takšen
               sklep sprejeti. Vendar mislim, da smo se iz vsega tega nekaj naučili. Gospod minister
               za finance za to niti ni odgovoren, ker se je pogajal nekdo drug. Ampak tako pač je.
               On je vodja delovne skupine, pri tem pač ne morem pomagati, tako ga je vlada
               imenovala. Proceduralni sklep bi pa omogočil, da bi vlada poleg tega obstoječega
               portala, poleg teh formalnih zaprtih kuvert, ki jih je težko odpirati - gospodu naj
               povem, to kuverto sem dobil v petek, ker je bil v petek sestanek odbora za finance,
               in sem govoril samo o tistem, kar smo na odboru za finance govorili. <stage xml:id="Redna-07-2005-06-21.stage20">/Oglašanje iz
               ozadja./</stage> Nisem o nobeni številki govoril, ki je v kuverti. Tako da bi ta sklep,
               predsedujoči, v izogib težavam - vlada predlaga dopolnitev sedanjega sistema
               sodelovanja med DZ in vlado Republike Slovenije pri oblikovanju stališč Republike
               Slovenije - bil predvsem namenjen temu, da na podlagi dobrih in slabih izkušenj
               zadnjih šestih mesecev pridemo do bolj učinkovitega delovanja, predvsem pa
               oblikovanja skupnih stališč Republike Slovenije. Proceduralno. Hvala lepa.</p>
            </sp>
            <sp who="SDZ4:CukjatiFrance">

               <speaker>PREDSEDNIK FRANCE CUKJATI:</speaker>

               <p>Opozoriti vas moram, da v skladu z obrazložitvijo 246. člena na strani 128 je jasno,
               da ob oziroma po razpravi o odgovoru vlade ne moremo sprejeti nobenega sklepa, žal.
               Tako s tem zaključujem to točko dnevnega reda.</p>
               <p>Prehajamo na <title>17. TOČKO DNEVNEGA REDA - OBRAVNAVO PREDLOGA ZAKONA O RATIFIKACIJI
                  PROTOKOLA 1996 H KONVENCIJI O PREPREČEVANJU ONESNAŽEVANJA MORJA Z ODPADNIMI IN
                  DRUGIMI SNOVMI, 1972.</title>
               </p>
               <p>Ker matično delovno telo v okviru druge obravnave ni sprejelo nobenega amandmaja,
               razprave o členih in amandmajih ni. Zato prehajamo na <title>tretjo obravnavo,</title> to
               je na odločanje o predlogu zakona.</p>
               <p>Prosim, da preverite kartice, ali gori na desni strani lučka. Prosim? Oprostite, no,
               saj veste, kje je. Opažam, da glasovalne naprave delujejo. Prehajamo na glasovanje.
               Izvolite, gospa Pečan.</p>
            </sp>
            <sp who="SDZ4:PečanBreda">

               <speaker>BREDA PEČAN:</speaker>

               <p>Dobro vem, da se pri ratifikacijah konvencij in mednarodnih sporazumov ne spreminja
               teh ratifikacij. Vendar bi rada obrazložila glas v nekoliko drugačnem smislu. Seveda
               bom to ratifikacijo podprla, vendar bi rada povedala, da jo bom podprla predvsem iz
               enega tehtnega razloga: da bo končno naša država sposobna poskrbeti za to, da v
               severnem Jadranskem morju, tistem delu tega morja, ki pripada naši državi, ne bo več
               možno, da bi popolnoma neopremljeni, neusposobljeni, golih rok morali klicati na
               pomoč naše, na žalost ne vedno najljubše sosede, da nam pomagajo, kadar pride do
               izliva nafte ali česarkoli drugega v naših teritorialnih vodah. To se je zgodilo
               sedaj v Kopru in mislim, da je od začetka, se pravi od prevzema balastnih voda, pa do
               tega, da je prišlo do izliva oziroma izpusta balastnih voda in do onesnaženja
               pristanišča ter potem tudi posledično kopališča v mestni občini Koper, naša država v
               celoti odpovedala in da, upam, da ratifikacije raznih konvencij niso edino dejanje,
               ki smo ga sposobni v tej državi narediti, zato da zaščitimo okolje, okoljsko varnost
               našega morja in našega okolja na sploh. Hvala.</p>
            </sp>
            <sp who="SDZ4:CukjatiFrance">

               <speaker>PREDSEDNIK FRANCE CUKJATI:</speaker>

               <p>Hvala. Glasujemo. Glasovanje teče. Navzočih je 53 poslank in poslancev. Za jih je
               glasovalo 53, proti niče.</p>
               <p><stage xml:id="Redna-07-2005-06-21.stage21">(Za je glasovalo 53.)</stage> <stage xml:id="Redna-07-2005-06-21.stage22">(Proti nihče.)</stage></p>
               <p>Ugotavljam, da je zakon sprejet.</p>
               <p>S tem zaključujem to točko dnevnega reda.</p>
               <p>Prehajamo na <title>18. TOČKO DNEVNEGA REDA - TO JE NA OBRAVNAVO PREDLOGA ZAKONA O
                  RATIFIKACIJIA SPORAZUMA MED VLADO REPUBLIKE SLOVENIJE IN VLADO REPUBLIKE POLJSKE O
                  SODELOVANJU PRI PREPREČEVANJU NARAVNIH IN DRUGIH NESREČ TER ODPRAVLJANJU NJIHOVIH
                  POSLEDIC.</title> Ker matično delovno telo v okviru druge obravnave ni sprejelo
               nobenega amandmaja, razprave o členih in amandmajih ni, zato prehajamo na <title>tretjo
                  obravnavo</title>, to je na odločanje o predlogu zakona. Glasujemo. Glasovanje teče.
               Navzočih je 52 poslank in poslancev. Za jih je glasovalo 52, proti nihče.</p>
               <p><stage xml:id="Redna-07-2005-06-21.stage23">(Za je glasovalo 52.)</stage> <stage xml:id="Redna-07-2005-06-21.stage24">(Proti nihče.)</stage></p>
               <p>Ugotavljam, da je zakon sprejet.</p>
               <p>In s tem zaključujem to točko dnevnega reda.</p>
               <p>Prehajamo na <title>19. TOČKO DNEVNEGA REDA - TO JE NA OBRAVNAVO PREDLOGA ZAKONA O
                  RATIFIKACIJI CHESTRSKEGA VEČSTRANSKEGA USKLAJEVALNEGA SPORAZUMA IZ LETA 1997 O
                  TEHNIČNIH MERILIH, NAČELIH USKLAJEVANJA IN POSTOPKIH ZA UVAJANJE PRIZEMNE
                  DIGITALNE VIDEORADIODIFUZIJE.</title> Ker matično delovno telo v okviru druge
               obravnave ni sprejelo nobenega amandmaja, razprave o členih in amandmajih ni, zato
               prehajamo na <title>tretjo obravnavo</title>, to je na odločanje o predlogu zakona.
               Glasujemo. Glasovanje teče. Navzočih je 53 poslank in poslancev. Za jih je glasovalo
               52, proti nihče.</p>
               <p><stage xml:id="Redna-07-2005-06-21.stage25">(Za je glasovalo 52.)</stage> <stage xml:id="Redna-07-2005-06-21.stage26">(Proti nihče.)</stage></p>
               <p>Ugotavljam, da je zakon sprejet.</p>
               <p>In s tem zaključujem to točko dnevnega reda.</p>
               <p>Prehajamo na <title>20. TOČKO DNEVNEGA REDA - TO JE NA OBRAVNAVO PREDLOGA ZAKONA O
                  RATIFIKACIJI PROTOKOLA IZ LETA 1997 O SPREMEMBI MEDNARODNE KONVENCIJE O
                  PREPREČEVANJU ONESNAŽEVANJA MORJA Z LADIJ, 1973, KOT JE BILA SPREMENJENA S
                  PROTOKOLOM IZ LETA 1978, KI SE NANAŠA NANJO</title>. Ker matično delovno telo v
               okviru druge obravnave ni sprejelo nobenega amandmaja, razprave o členih in
               amandmajih ni, zato prehajamo <title>na tretjo obravnavo</title>, to je na odločanje o
               predlogu zakona. Glasujemo. Glasovanje teče. Navzočih je 56 poslank in poslancev. Za
               jih je glasovalo 55, proti nihče.</p>
               <p><stage xml:id="Redna-07-2005-06-21.stage27">(Za je glasovalo 55.)</stage> <stage xml:id="Redna-07-2005-06-21.stage28">(Proti nihče.)</stage></p>
               <p>Ugotavljam, da je zakon sprejet, in s tem zaključujem to točko dnevnega reda.</p>
               <p>Prehajamo na <title>21. TOČKO DNEVNEGA REDA - PREDLOG ZAKONA O RATIFIKACIJI PROTOKOLA
                  O OBSTOJNIH ORGANSKIH ONESNAŽEVALIH H KONVENCIJI IZ LETA 1979 O ONESNAŽEVANJU
                  ZRAKA NA VELIKE RAZDALJE PREKO MEJA.</title>
               </p>
               <p>Ker matično delovno telo v okviru druge obravnave ni sprejelo nobenega amandmaja,
               razprave o členih in amandmajih ni. Zato prehajamo na <title>tretjo obravnavo</title>, to
               je na odločanje o predlogu zakona.</p>
               <p>Glasujemo. Glasovanje teče. Navzočih je 55 poslank in poslancev. Za jih je glasovalo
               51, proti nihče.</p>
               <p><stage xml:id="Redna-07-2005-06-21.stage29">(Za je glasovalo 55.)</stage> <stage xml:id="Redna-07-2005-06-21.stage30">(Proti nihče.)</stage></p>
               <p>Ugotavljam, da je zakon sprejet. S tem zaključujem to točko dnevnega reda.</p>
               <p>Prehajam na <title>22. TOČKO DNEVNEGA REDA - PREDLOG ZAKONA O RATIFIKACIJI SPORAZUMA
                  MED MINISTRSTVOM ZA OBRAMBO REPUBLIKE SLOVENIJE IN MINISTRSTVOM ZA NARODNO OBRAMBO
                  REPUBLIKE LITVE O SODELOVANJU NA OBRAMBNEM PODROČJU.</title>
               </p>
               <p>Ker matično delovno telo v okviru druge obravnave ni sprejelo nobenega amandmaja,
               razprave o členih in amandmajih ni, zato prehajamo na <title>tretjo obravnavo</title>, to
               je na odločanje o predlogu zakona.</p>
               <p>Glasujemo. Glasovaje teče. Navzočih je 53 poslank in poslancev. Za jih je glasovalo
               52, proti nihče.</p>
               <p><stage xml:id="Redna-07-2005-06-21.stage31">(Za je glasovalo 52.)</stage> <stage xml:id="Redna-07-2005-06-21.stage32">(Proti nihče.)</stage></p>
               <p>Ugotavljam, da je zakon sprejet, in s tem zaključujem to točko dnevnega reda.</p>
               <p>Prehajamo na <title>23. TOČKO DNEVNEGA REDA - PREDLOG ZAKONA O RATIFIKACIJI SPORAZUMA
                  MED VLADO REPUBLIKE SLOVENIJE IN VLADO KRALJEVINE ŠVEDSKE O SODELOVANJU V BOJU
                  PROTI ORGANIZIRANEMU KRIMINALU, NEZAKONITI TRGOVINI S PREPOVEDANIMI DROGAMI IN
                  PREDHODNIMI SESTAVINAMI, TERORIZMU IN DRUGIM HUJŠIM KAZNIVIM DEJANJEM.</title>
               </p>
               <p>Ker matično delovno telo v okviru druge obravnave ni sprejelo nobenega amandmaja,
               razprave o členih in amandmajih ni. Zato prehajamo na <title>tretjo obravnavo</title>, to
               je na odločanje o predlogu zakona.</p>
               <p>Glasujemo. Glasovaje teče. Navzočih je 56 poslank in poslancev. Za jih je glasovalo
               55, proti nihče.</p>
               <p><stage xml:id="Redna-07-2005-06-21.stage33">(Za je glasovalo 55.)</stage> <stage xml:id="Redna-07-2005-06-21.stage34">(Proti nihče.)</stage></p>
               <p>Ugotavljam, da je zakon sprejet. In s tem zaključujem to točko dnevnega reda.</p>
               <p>Prehajamo na <title>24. TOČKO DNEVENGA REDA - URADNA PREČIŠČENA BESEDILA ZAKONOV.</title>
               </p>
               <p>Uradna prečiščena besedila je pripravila zakonodajno-pravna služba zbora in jih zbor
               potrdi brez razprave. Prehajamo na odločanje o naslednjem predlogu sklepa. Potrdi se
               uradno prečiščeno besedilo zakon o policiji.</p>
               <p>Glasujemo. Glasovaje teče. Navzočih je 55 poslank in poslancev. Za jih je glasovalo
               53, proti nihče.</p>
               <p><stage xml:id="Redna-07-2005-06-21.stage35">(Za je glasovalo 53.)</stage> <stage xml:id="Redna-07-2005-06-21.stage36">(Proti nihče.)</stage></p>
               <p>Ugotavljam, da je zbor uradno prečiščeno besedilo navedenega zakona potrdil.</p>
               <p>Prehajamo na odločanje o naslednjem sklepu. Potrdi se uradno prečiščeno besedilo
               zakona o dohodnini.</p>
               <p>Glasujemo. Glasovanje teče. Navzočih je 56 poslank in poslancev. Za jih je glasovalo
               55, proti nihče.</p>
               <p><stage xml:id="Redna-07-2005-06-21.stage37">(Za je glasovalo 55.)</stage> <stage xml:id="Redna-07-2005-06-21.stage38">(Proti nihče.)</stage></p>
               <p>Ugotavljam, da je zbor uradno prečiščeno besedilo navedenega zakona potrdil.</p>
               <p>Prehajamo na odločanje o naslednjem predlogu sklepa. Potrdi se uradno prečiščeno
               besedilo zakona o osnovni šoli. Glasujemo. Navzočih je 56 poslank in poslancev, za je
               glasovalo 49, proti 3.</p>
               <p><stage xml:id="Redna-07-2005-06-21.stage39">(Za je glasovalo 49.)</stage> <stage xml:id="Redna-07-2005-06-21.stage40">(Proti 3.)</stage></p>
               <p>Ugotavljam, da je zbor uradno prečiščeno besedilo navedenega zakona potrdil.</p>
               <p>Prehajamo na odločanje o naslednjem predlogu sklepa. Potrdi se uradno prečiščeno
               besedilo zakona o sistemu plač v javnem sektorju. Glasujemo. Navzočih 57 poslank in
               poslancev, za je glasovalo 50, proti nihče.</p>
               <p><stage xml:id="Redna-07-2005-06-21.stage41">(Za je glasovalo 50.)</stage> <stage xml:id="Redna-07-2005-06-21.stage42">(Proti nihče.)</stage></p>
               <p>Ugotavljam, da je zbor uradno prečiščeno besedilo navedenega zakona potrdil.</p>
               <p>Spoštovane poslanke, spoštovani poslanci! S tem zaključujem to točko dnevnega reda.</p>
               <p>Ja, gospod Potrč, izvolite.</p>
            </sp>
            <sp who="SDZ4:PotrčMiran">

               <speaker>MIRAN POTRČ:</speaker>

               <p>Hvala lepa. Gospod predsednik, jaz bi vam rad sporočil in mislim, da je prav, da to
               storim danes, da bom jutri pred prehodom na obravnavo zakona o RTV v tretji obravnavi
               postavil zahtevo, da se ugotovi, ali so za to obravnavo izpolnjeni poslovniški in
               zakonski pogoji. 17. člen, tretji odstavek zakona o referendumu in ljudski iniciativi
               določa, da tretje obravnave ni mogoče začeti, dokler ne poteče rok za zbiranje
               podpisov v podporo pobudi, kar med drugim pomeni, da državni zbor ne more začeti
               tretje obravnave, dokler niso zaključeni postopki v zvezi z dano in vloženo pobudo.
               Pobuda 1283 - volivk in volivcev je bila vložena. O njej, ker je bila po oceni
               sekretariata formalno pripravljena v skladu s 14. členom zakona, referendumsko
               vprašanje pa bilo oblikovano pomanjkljivo in nepravilno, ste kot predsednik državnega
               zbora obvestili pobudnika, da ne boste razpisali roka za zbiranje podpisov volivk in
               volivcev v podporo zahtevi. Kot prvo menim, da je vsebina pisma nejasna in ne pove,
               kakšne so po mnenju vas kot podpisnika in predsednika državnega zbora pravne
               posledice vaše odločitve. Kakšne možnosti imajo na podlagi nje pobudniki.</p>
               <p>Kot drugo menim, da je v podobnih primerih predsednik državnega zbora vedno pozval k
               dopolnitvi in odpravi napak ter za to določil dodatni rok.</p>
               <p>In kot tretje. Če se že šteje ali pa, če vi štejete, da lahko predsednik državnega
               zbora meritorno odloči in da je njegovo pismo šteti kot odločbo, potem je treba
               vedeti, da odločba ne more učinkovati brez vrpćotve. Po mojih informacijah iz pisma,
               ki sem ga danes od vas dobil, v vednost kot prvopodpisanega, vročitve še ni bilo, da
               ima vsaka odločitev vedno tudi pravna sredstva ali redno ali vsaj izredno, se pravi,
               tožbo pred upravnim sodiščem, in da brez pravnomočnosti nobena odločitev ne more
               povzročiti pravnih učinkov. Pismo ni vročeno, pobuda torej še traja in zato ni
               pogojev za odločanje v tretji obravnavi. Jaz upam, da toliko pravo še velja v
               Sloveniji, da ne bomo tako grobo kršili določbe.</p>
               <p>Drugo. Upam, da če ne gre samo za pravo, da gre tudi za civilizacijo in kulturo, da
               namreč je treba dati podpisnikom in pobudnikom, kakršnikoli so in karkoli so
               naredili, vsaj priložnost, da dobijo pismo in da ocenijo, kaj bodo z njim ravnali.
               Prosim, da se odgovor na to pripravi, da bi vedeli, ali so pogoji izpolnjeni ali ne.
               Hvala.</p>
            </sp>
            <sp who="SDZ4:CukjatiFrance">

               <speaker>PREDSEDNIK FRANCE CUKJATI:</speaker>

               <p>Hvala, gospod Potrč. Napovedali ste proceduralni predlog, ki ga boste postavili jutri
               in boste tudi jutri dobili odgovor. Hvala lepa. S tem zaključujem oziroma prekinjam
               sejo državnega zbora. Nadaljevali jo bomo jutri ob 10. uri. <stage type="time">(SEJA JE BILA
                  PREKINJENA 21. JUNIJA 2005 OB 17.55 URI.)</stage>
               </p>
            </sp>
         </div>
      </body>
   </text>
</TEI>