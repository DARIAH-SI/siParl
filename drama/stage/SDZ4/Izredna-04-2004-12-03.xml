<?xml version="1.0" encoding="UTF-8"?><TEI xmlns="http://www.tei-c.org/ns/1.0" xmlns:xi="http://www.w3.org/2001/XInclude" xml:id="Izredna-04-2004-12-03">
   <teiHeader>
      <fileDesc>
         <titleStmt>
            <title>Zapisniki sej Državnega zbora Republike Slovenije</title>
            <respStmt>
               <persName>Andrej Pančur</persName>
               <resp xml:lang="sl">Kodiranje TEI</resp>
               <resp xml:lang="en">TEI corpus encoding</resp>
            </respStmt>
         </titleStmt>
         <publicationStmt>
            <publisher>
               <orgName xml:lang="sl">Inštitut za novejšo zgodovino</orgName>
               <orgName xml:lang="en">Institute of Contemporary History</orgName>
               <ref target="http://www.inz.si/">http://www.inz.si/</ref>
               <address>
                  <street>Kongresni trg 1</street>
                  <settlement>Ljubljana</settlement>
                  <postCode>1000</postCode>
                  <country xml:lang="sl">Slovenija</country>
                  <country xml:lang="en">Slovenia</country>
               </address>
               <email>inz@inz.si</email>
            </publisher>
            <distributor>DARIAH-SI</distributor>
            <distributor>CLARIN.SI</distributor>
            <availability status="free">
               <licence>http://creativecommons.org/licenses/by/4.0/</licence>
               <p xml:lang="en">This work is licensed under the <ref target="http://creativecommons.org/licenses/by/4.0/">Creative Commons
                                Attribution 4.0 International License</ref>.</p>
               <p xml:lang="sl">To delo je ponujeno pod <ref target="http://creativecommons.org/licenses/by/4.0/">Creative Commons
                                Priznanje avtorstva 4.0 mednarodna licenca</ref>.</p>
            </availability>
            <date when="2019-01-10+01:00"/>
         </publicationStmt>
         <sourceDesc>
            <bibl>
               <idno type="custom" subtype="day">SZA|E9B9E7205EE6C4CBC1256F6A00382DE9</idno>
               <idno type="URI">https://www.dz-rs.si/wps/portal/Home/deloDZ/seje/evidenca?mandat=IV&amp;type=sz&amp;uid=E9B9E7205EE6C4CBC1256F6A00382DE9</idno>
            </bibl>
         </sourceDesc>
      </fileDesc>
      <profileDesc>
         <settingDesc>
            <setting who="#Izredna-04-2004-12-03.DZ" n="04">
               <name>Izredna</name>
               <date when="2004-12-03"/>
            </setting>
         </settingDesc>
         <particDesc>
            <listOrg>
               <org xml:id="Izredna-04-2004-12-03.DZ">
                  <orgName xml:lang="sl">Državni zbor Republike Slovenije</orgName>
                  <listEvent>
                     <head>Mandat</head>
                     <event n="4" notBefore="2004-10-22" notAfter="2008-10-15">
                        <label>4. mandat (2004-2008)</label>
                     </event>
                  </listEvent>
               </org>
            </listOrg>
         </particDesc>
      </profileDesc>
   </teiHeader>
   <text>
      <body>
         <div>


            <head>DRŽAVNI ZBOR REPUBLIKE SLOVENIJE</head>
            <stage type="session">4. izredna seja</stage>
            <stage type="date">(3. december 2004)</stage>
            <stage type="chairman">Sejo je vodil France Cukjati, predsednik državnega zbora.</stage>
            <stage type="time">Seja se je pričela ob 10.01 uri. </stage>


            <sp who="SDZ4:CukjatiFrance">

               <speaker>PREDSEDNIK FRANCE CUKJATI:</speaker>

               <p>Spoštovane poslanke in spoštovani poslanci! Pričenjamo 4. izredno sejo državnega
               zbora Republike Slovenije, ki sem jo sklical na podlagi drugega odstavka 58. člena
               ter drugega odstavka 60. člena poslovnika državnega zbora.</p>
               <p>Obveščen sem, da je zadržan in se današnje seje ne more udeležiti poslanec gospod
               Feri Horvat.</p>
               <p>Na sejo sem vabil predsednika vlade Republike Slovenije gospoda Janeza Janšo ter
               kandidatko in kandidate za ministrico in ministre vlade Republike Slovenije. Vse
               prisotne vabljene prav lepo pozdravljam!</p>
               <p>Prehajamo na določitev dnevnega reda 4. izredne seje državnega zbora Republike
               Slovenije.</p>
               <p>Predlog dnevnega reda je pripravljen skladno z drugim odstavkom 58. člena poslovnika
               in ste ga prejeli s sklicem seje. Predlogov za umik ali širitev dnevnega reda nisem
               prejel, zato prehajamo na določitev dnevnega reda.</p>
               <p>Prosim, da preverite kartice, ali so vložene.</p>
               <p>Prehajamo na glasovanje. Glasujemo. Navzočih je 69 poslank in poslancev, za je
               glasovalo 68, proti 1.</p>
               <p><stage xml:id="Izredna-04-2004-12-03.stage5">(Za je glasovalo 68.)</stage> <stage xml:id="Izredna-04-2004-12-03.stage6">(Proti 1.)</stage></p>
               <p>Ugotavljam, da je dnevni red 4. izredne seje zbora določen.</p>
               <p>Prehajamo na <title>1. TOČKO DNEVNEGA REDA - PREDLOG LISTE KANDIDATOV ZA IMENOVANJE
                  MINISTROV V VLADI REPUBLIKE SLOVENIJE.</title>
               </p>
               <p>Na podlagi prvega odstavka 229. člena poslovnika državnega zbora je predsednik vlade
               Republike Slovenije gospod Janez Janša, predlagal državnemu zboru imenovanje
               ministrov vlade. Listo kandidatov za ministre je predsedniku državnega zbora
               predložil 23. novembra 2004. 1. decembra 2004 je predsednik vlade obvestil državni
               zbor, da s predloga liste umika predlog za imenovanje gospe Darinke Mravljak za
               ministrico brez listnice za področje regionalnega razvoja in lokalne samouprave.
               Predsednik vlade državnemu zboru tako predlaga, da imenuje: dr. Andreja Bajuka za
               ministra za finance, mag. Janeza Božiča za ministra za promet, specialista akademske
               stopnje Andreja Bručana za ministra za zdravje, mag. Janeza Drobniča za ministra za
               delo, družino in socialne zadeve, gospoda Karla Erjavca za ministra za obrambo, gospo
               Marijo Lukačič za ministrico za kmetijstvo, gozdarstvo in prehrano, gospoda Dragutina
               Mateja za ministra za notranje zadeve, gospoda Janeza Podobnika za ministra za okolje
               in prostor, dr. Dimitrija Rupla za ministra za zunanje zadeve, dr. Vaska Simonitija
               za ministra za kulturo, dr. Lovra Šturma za ministra za pravosodje, dr. Gregorja
               Viranta za ministra za javno upravo, mag. Andreja Bizjaka za ministra za
               gospodarstvo, dr. Jureta Zupana za ministra za visoko šolstvo, znanost in
               tehnologijo, dr. Milana Zvera za ministra za šolstvo in šport.</p>
               <p>Besedo dajem predsedniku vlade gospodu Janezu Janši za dodatno obrazložitev
               predloga. Prosim.</p>
            </sp>
            <sp who="SDZ4:JanšaJanez">

               <speaker>JANEZ JANŠA:</speaker>

               <p>Spoštovani gospod predsednik, cenjeni visoki zbor. Pred nami je zadnje dejanje pri
               oblikovanju izvršilne oblasti po oktobrskih parlamentarnih volitvah. Procedura je
               bila, po mojem mnenju, nepotrebno dolga. Trajalo je kot običajno dva meseca, preden
               lahko ta visoki zbor odloča o predlogu vlade.</p>
               <p>Ekipa, ki jo predlagam, je po podrobnejših predstavitvah na matičnih delovnih
               telesih do zadnjega dobila pozitivno mnenje in je po mojem mnenju sposobna prevzeti
               odgovornost za dobro in pošteno upravljanje z državo. Cilje, ki jih bomo
               uresničevali, sem podrobneje predstavil že v svojem nastopu, preden ste glasovali o
               predsedniku vlade, vendar mi dovolite, da glede na to, da je bila vmes podpisana
               koalicijska pogodba, ki je nekatere cilje izostrila in predstavlja vsebinski temelj
               delovanja vlade, o kateri boste danes odločali, da na kratko nekatere temeljne
               usmeritve strnem tudi danes.</p>
               <p>Vlada bo delovala za blaginjo Slovenijo. Zato bo zavezana načelom trajnostnega
               razvoja, ki v ospredje postavlja človeka in varovanje zdravega življenjskega okolja.
               Vlada bo sooblikovala pogoje za pospešitev gospodarske rasti, ki jo bomo tekom
               mandata dosegali z izboljšanjem davčnega in administrativnega okolja, dvigom
               kakovosti izobraževanja, izboljšanjem finančne discipline, povečanjem in
               zagotovitvijo večje učinkovitosti vlaganj v znanost in tehnološki razvoj, umikom
               države iz gospodarstva ter oblikovanjem ugodnega okolja za tuje naložbe. Vlada bo
               zagotavljala pogoje za kulturno rast ter krepitev nacionalne in evropske identitete.
               Vlada bo oblikovala okolje za gospodarnejšo javno porabo in učinkovito izkoriščanje
               sredstev iz skladov Evropske unije, za doseganje maastrichtskih kriterijev za vstop v
               evropsko monetarno unijo, za decentralizacijo države s poudarkom na izboljšanju
               položajev občin in na spodbujanju skladnejšega regionalnega razvoja. Vlada se bo
               trudila za stabilen sistem pokojninskega in zdravstvenega varstva, za izboljšanje
               pogojev za oblikovanje in razvoj družin ter povečanje rodnosti, za varno, prijazno in
               zdravo življenjsko okolje, za boljše delovanje države in višjo pravno varnost, za
               učinkovit boj proti klientelizmu in korupciji v javnem sektorju in za kakovostno,
               učinkovito in pošteno opravljanje z državo po načelu, da država in vse institucije
               javnega sektorja služijo državljanom in podjetjem, s ciljem ustvarjanja blaginje in
               celovite kakovosti življenja. Pri načrtovanju proračunov bo vlada izhajala iz
               navedenih strateških ciljev, pri čemer bo okvir vseh javnih politik določen z
               doslednim upoštevanjem nominalnih konvergentnčnih kriterijev za vstop v evropsko
               monetarno unijo. Temu cilju bo podrejena tudi realizacija vseh programskih točk iz
               koalicijske pogodbe, ki imajo finančne posledice.</p>
               <p>Ker gre za eno najtežjih nalog vlade v naslednjih dveh letih, mi dovolite o njej
               nekaj več besed. Slovenija se je z odločitvijo za Evropsko unijo odločila tudi za
               vstop v evropsko monetarno unijo oziroma za prevzem skupne valute Evropske unije.
               Druge alternative ni. Vprašanje torej ni: da ali ne, temveč samo kdaj. Že prejšnja
               vlada se je odločila, da je v interesu Slovenije, da je to čim prej. Po oceni, ki sta
               jo skupaj pripravila Banka Slovenije in dosedanja vlada konec leta 2003, vstop v
               evropsko monetarno unijo podpirajo tako politični kot mikro - in makroekonomski
               razlogi. S to oceno se v glavnem strinjamo. Za vstop v evropsko monetarno unijo je
               potrebno izpolniti formalne in neformalne pogoje, tako imenovane nominalne in realne
               konvergenčne kriterije, ki pa so med seboj močno povezani. Nominalni konvergenčni
               kriteriji ali merljivi pogoji za vstop v evropsko monetarno unijo, po domače rečeno
               maastrichtski kriteriji, so:</p>
               <p>Prvič. Nizka inflacija, ki ne presega povprečna inflacije v treh državah Evropske
               unije z najnižjo rastjo cen za več kot 1,5% točke.</p>
               <p>Drugič. Uravnotežen javni primanjkljaj, ki ne presega 3% v bruto domačem proizvodu;
               javni dolg, ki ne presega 60% bruto domačega proizvoda; nizke dolgoročne obrestne
               mere, ki ne presegajo povprečja dolgoročne obrestne mere treh držav evropske
               monetarne unije z najnižjimi stopnjami rasti cen za več kot za 2% točki. Stabilen
               tečaj, ki se vrednoti z dvema letoma sodelovanje v ERM 2 mehanizmu. Če pogledamo
               izpolnjevanje teh kriterijev danes, potem lahko ugotovimo: prvič, da Slovenija še ne
               izpolnjuje kriterija nizke inflacije. Konec letošnjega leta bomo po zadnjih napovedi
               odstopali za nekaj manj kot za 2%. Natančno je nemogoče reči, ker je to odvisno od
               decembrske inflacije.</p>
               <p>Stanje javnih financ naj bi bilo po uradnih podatkih ustrezno, vendar pa je po
               drugih informacijah gibanje proračunskega primanjkljaja po ESA95 metodologiji zelo
               blizu meje 3% BDP. Ocena dosedanje vlade je, da bo proračunski primanjkljaj konec
               leta znašal približno 2,1% BDP. Po podatkih, ki jih Slovenija pošilja v EU, naj bi se
               stanje javnega dolga, po katerem se meri skladnost z maastrichtitskimi kriteriji,
               nahajala na ravni okoli 30% in je torej pod maastrichtsko mejo 60%. Že od začetka
               leta 2003 Slovenija izpolnjuje kriterije obrestne mere s tolarskimi obveznicami s
               fiksno obrestno mero. Ključen neformalni kriterij za vstop v evropsko monetarno unijo
               je ekonomska in socialna kohezija, sicer pa ti kriteriji niso podrobneje
               kvantificirani. Gre za tako imenovano realno konvergenco, tako dohodkovno kot
               strukturno, ali proces dolgoročnega dohitevanja produktivnosti, dosežene v
               najrazvitejših državah. Dohodkovna konvergenca se nanaša predvsem na raven bruto
               domačega proizvoda na prebivalca in na raven cen. Strukturna konvergenca pa zajema
               institucionalni okvir, v katerem posluje gospodarstvo. Pri tem je zelo pomembna sama
               kakovost državne uprave, predvsem učinkovitost državne uprave in kakovost pravne
               ureditve. Že po anketi svetovne banke iz leta 2001 je Slovenija pri večini teh
               kazalcev nekoliko zaostajala za povprečjem EU, deloma pa je bila primerljiva z
               Italijo, Grčijo in Portugalsko. Mednarodne primerjave, kot na primer znana letna
               analiza inštituta AMD in mnoge druge, vsaka po svoje, pa skupaj žal kažejo, da se je
               relativni položaj Slovenije v zadnjih štirih letih slabšal, namesto da bi
               napredovali.</p>
               <p>Ustvarjanje podjetništvu bolj prijaznega okolja in učinkovitejše lokacije finančnih
               sredstev je delo strateškega pomena za našo prihodnost. Za to, da v drugi polovici
               leta 2005 in 2006, torej v času, ki bo ključen za ugotavljanja, ali Slovenija
               izpolnjuje nominalne konvergenčne kriterije za vstop v evropsko monetarno unijo,
               znižamo inflacijo, obdržimo ustreznost javnofinančnega položaja ter močno okrepimo
               sposobnosti gospodarstva, centralne banke in vlade pri absorbciji morebitnih
               asimetričnih šokov, bo potrebno ohranjanje temeljnih makroekonomskih ravnotežij,
               usklajeno delovanje vlade in Banke Slovenije pri uresničevanju fiskalne in ostalih
               politik v pristojnosti obeh institucij, povečanje mobilnosti dela in fleksibilnosti
               plač pri zaposlovanje, sodelovanje socialnih partnerjev pri nadaljnji deindeksaciji,
               kar ob predpostavki zniževanja inflacije, kar je tako ali tako treba doseči, ne bi
               smel biti prevelik problem, amortizirati morebitne vplive sproščene tolarske in
               devizne likvidnosti instrumentov Banke Slovenije, ki jih nudi upravljanje z javnim
               dolgom brez rasti višine in stroškov slednjega, sodelovanje med vlado in Banko
               Slovenije pri upravljanju kupnin od prodaje kapitalskih naložb države in rezidentov.</p>
               <p>Spoštovani! V zadnjih dneh in v tem zadnjem postopku oblikovanja nove izvršilne
               oblasti se vrstijo tudi tiskovne konference dosedanje vlade, na katerih predstavniki
               dosedanje izvršilne oblasti poudarjajo, da zapuščajo dobro dediščino novi vladi.
               Deloma to seveda drži. Slovenija je v zadnjem mandatu postala članica Evropske unije
               in Nata, na ta način si je dolgoročno zavarovala svojo prihodnost, smo blizu
               povprečja razvitosti Evropske unije po širitvi EU 25, imamo solidno delujoče
               institucije, razen nadzornih in deloma pravosodnih, imamo relativno podobno ekonomsko
               strukturo, kot jo imajo države evropske monetarne unije, imamo približno 70% kupne
               moči povprečja evropska monetarne unije, imamo sloves dokaj uspešne tranzicijske
               države, ki je sposobna v mednarodnem okolju prevzemati svoj del odgovornosti, zato bo
               Slovenija v prihodnjih letih tudi predsedovala Organizaciji za varnost in sodelovanje
               v Evropi in tudi Evropski uniji kot prva od novih članic. Vendar pa to splošno lepo
               sliko kvarijo nekatera dejstva, ki jih je potrebno ob primopredaji uprave, države
               odkrito navesti. Dediščina, ki jo prevzemamo, vsebuje namreč tudi: nedokončano
               liberalizacijo gospodarstva in šolstva, slabšajočo se demografsko sliko, padanje
               rodnosti, kar je dolgoročno eden od ključnih problemov te države, bolj kot ne
               zapostavljeno znanost, še posebej njen tehnični del, proračunsko porabo,
               neprilagojeno za črpanje evropskih sredstev, nizko dodano vrednost zaradi
               nedokončanih reform v dejavnosti finančne storitve, kjer za polovico zaostajamo za
               državami evropske monetarne unije, veliko obetajočo se luknjo v letošnjem proračunu,
               velik izpad prihodkov procentualno kaže enak kot v proračunu mestne občine Ljubljana,
               vnaprej porabljen oziroma rezerviran velika del proračuna za leto 2005, že sprejeti
               proračun za leto 2005, ki temelji na predpostavki spremenjene zakonodaje, ki pa jo
               dosedanja vlada iz predvolilnih razlogov ni pravočasno vložila v proceduro, neenotne
               evidence na področju socialnih transferjev, ki omogočajo tudi velike neracionalnosti,
               izpad priliva znatnih sredstev iz evropskih skladov, neurejen sistem plač v javnem
               sektorju, relativen tok trga dela, neprestrukturirana tekstilna in usnjarska
               industrija, kjer se stečaj, prisilne poravnave in krize vrstijo praktično vsak dan po
               volitvah, nerešeno vprašanje skladiščenja jedrskih odpadkov, slabo upravljanje v
               zdravstvu, zaradi katerega resno trpijo tudi najtežji bolniki, nesprejete izravnalne
               sheme v zdravstvenem zavarovanju, zakasnele priprave na novo davčno zakonodajo,
               strateške zamude pri pripravi podzakonskih predpisov, nesprejemljivo visoke plače v
               paradržavnem, delno še vedno monopolnem gospodarstvu. Tudi ko smo se v zadnjem času
               pogovarjali s kandidati za vlado, se je izkazalo, da tisti, ki so na solidnih
               položajih, nekako za te položaje niso zainteresirani, vsi bi bili direktorji
               zavarovalnice Triglav ali Nove Ljubljanske banke ali Nove kreditne banke Maribor, ali
               paradržavnih skladov ali pa vsaj kakšne delavske univerze ali lekarne, kajti tam so
               plače do trikrat večje, odgovornost pa seveda do desetkrat manjša. Poleg tega pa je
               tukaj še pravi kaos pri izplačevanju visokih odpravnin in te zadeve rušijo vsaka
               normalna razmerja v javnem sektorju.</p>
               <p>Vse našteto kaže ne samo to, da moramo biti pri samohvali o dobri dediščini bolj
               zmerni, temveč tudi na resne težave, s katerimi se bo morala spopasti nova vlada, in
               to že takoj, na samem začetku mandata, če hočemo izpolniti nominalne konvergenčne
               kriterije za vstop v evropsko monetarno unijo in postati sposobni za črpanje vseh
               razpoložljivih sredstev iz evropskih skladov. Ob vsem tem je jasno, da potrebnega
               prestrukturiranja proračuna v naših razmerah ne bo možno doseči drugače kot z
               varčevanjem pri javni porabi ter z namensko porabo kupnine od prodaje lastniških
               deležev države za zmanjšanje naše zadolženosti. Odplačevanje domačega in tujega dolga
               je samo lani obremenilo proračun za prek 200 milijard tolarjev.</p>
               <p>V nadaljevanju bi se rad nekoliko podrobneje dotaknil še nekaterih ključnih
               zunanjepolitičnih izzivov, na katere bo morala vlada odgovarjati v prihajajočem
               mandatu, na nekatere praktično že jutri.</p>
               <p>Kaj najbolj določa slovensko zunanjo politiko? Zagotovo slovenski nacionalni
               interes, tisto, zaradi česar smo šli v Nato in Evropsko unijo, potem obstoječe
               članstvo, ki je zdaj dejstvo, v Evropski uniji in v Natu in odnosi s sosednjimi in
               bližnjimi državami. In katere so prednostne naloge slovenske zunanje politike v
               prihajajočem mandatu? Prva je zagotovo uveljavljanje Slovenije kot nove članice v
               Evropski uniji, potem že od začetka prihodnjega leta predsedovanje Organizaciji za
               varnost in sodelovanje v Evropi, predsedovanje Evropski uniji v obdobju 2007-2008, s
               tem da se je treba pripraviti tudi na možnost, da evropska ustava ne bo ratificirana
               v vseh članicah in da bo to bistveno težje delo kot v primeru, če bo ustava sprejeta;
               potem gospodarska in kulturna promocija Slovenije, regionalno povezovanje, krepitev
               dobrih odnosov s sosednjimi državami in krepitev odnosov z Združenimi državami
               Amerike.</p>
               <p>Najprej čaka Slovenijo predsedovanje Organizaciji za varnost in sodelovanje v
               Evropi. To je del odgovornosti, naše odgovornosti, ki jo delimo za mir in stabilnost
               regij in v svetu. Tukaj se bomo takoj soočili z nekaterimi zaostritvami, ki jih
               poznamo, vendar upamo v naslednjem letu tudi z urejanjem razmer in stabilizacijo, so
               reševali oziroma v pomembnem deležu bomo morali sodelovati pri reševanju problemov
               državne skupnosti Srbije in Črne gore, Kosova in ostalih napetosti v jugovzhodni
               Evropi. Odpirajo se po Ukrajini tudi nekatere druge realne možnosti za izbruh
               znotrajdržavnih sporov v vzhodni Evropi in Zakavkazju. Tako da bo to delo izjemno
               zahtevno. Ko govorim o znanju politiki, imam vedno v mislih tudi tisti del znanja
               politike, ki predstavlja promocijo države navzven. Slovenija to promocijo potrebuje,
               Slovenija mora postati privlačna destinacija za zdrava tuja vlaganja. Spodbudili bomo
               ta in druge namene, ustanovitev akademskih in raziskovalnih centrov z mednarodno
               vsebino in udeležbo. Trudili se bomo, da Slovenija, slovenski simboli, podatki
               postanejo vpisani v svetovnem zemljevide, vozne rede, turistične brošure, vremenske
               karte in tako naprej, kar je bolj pomembno, kot izgleda na prvi pogled. Vlada bo
               spodbujala tudi izdajanje klasičnih in elektronskih publikacij o Sloveniji za tujino.</p>
               <p>Slovenija je kot članica Evropske unije prevzela nase odgovornost soodločanja tudi o
               mnogih pomembnih vprašanjih, kakršne prej ni imela. Že sredi decembra bo, recimo,
               evropski vrh 25-erice odločal o širitvi Evropske unije. V zvezi s tem je še posebej
               odprto vprašanje začetka pogajanj s Turčijo. V zvezi s tem je bilo v Sloveniji zelo
               malo javne razprave. Težko je tudi reči, kakšno je javno mnenje, glede na to, da
               mislim, da neke resne razprave dejansko ni bilo, ker imamo načelna stališča
               Slovenija, seveda načelno soglasnost, nadaljevanje širitve Evropske unije, to prinaša
               večjo stabilnost, ne samo našo bližnjo soseščino, ampak tudi na sploh Slovenija
               podpira politiko medkulturnega dialoga, Slovenija odklanja kulturni boj in
               medcivilizacijske spore, Slovenija podpira demokratizacijo in evropsko perspektivo
               Turčije, vendar pa po našem mnenju je možno začeti pogajanje o vstopu v Evropsko
               unijo pod določenimi pogoji - mnoga vprašanja so odprta. Turčija, recimo, še vedno ni
               priznala Cipra, ki pa je že član Evropske unije in si je nemogoče predstavljati
               pogajanja z nekom, ki ne prizna vseh obstoječih članic Evropske unije; to vprašanje
               je tudi formalne narave in je odprto. Turčija zaenkrat še zdaleč ne izpolnjuje
               političnih pogojev za vstop v Evropsko unijo, ko gre za urejanje odnosov med vojaško
               in civilno sfero. Zahteva, da bi se ti kriteriji dosledno uveljavili takoj,
               predstavlja takojšnjo nevarnost za to, da tam zmagajo sile, ki niso proevropske, ki
               ne zagovarjajo ločenost cerkve od države v teh pogojih. Tukaj so številni pomisleki
               tudi glede na spoštovanje človekovih pravic v tej državi. V obstoječih članicah
               Evropske unije je, ne nekaj, ampak nekaj tisoč, po nekaterih podatkih nekaj deset
               tisoč prosilcev za azil iz političnih razlogov iz te države, ki kandidira za članstvo
               v Evropski uniji. Se pravi, tukaj je dilema, ki je pred Evropo, izjemno težka in
               zagotovo bo potrebno sodelovati pri iskanju ustrezne rešitve, ki pa je lahko samo
               kompromisna. Pomembno je tudi, kakšni naj bodo oziroma to vprašanje je bilo bolj kot
               tisto prejšnje, izpostavljeno v teh javnih razpravah, kakšni naj bodo odnosi med
               Slovenijo in Združenimi državami Amerike. Tukaj se mora po našem mnenju Slovenija
               priključiti državam in organizacijam, ki bodo v prihodnjih letih izboljševale odnose
               med obema stranema Atlantika. Pravzaprav se je možno strinjati s francoskim
               predsednikom Chiracom, ki je pred kakšnimi desetimi dnevi dejal, da je zavezništvo
               med Evropsko unijo in Združenimi državami strateško in dolgoročno in da je od tega
               zavezništva in dobrega sodelovanja v veliki meri odvisna tudi dobra prihodnost
               planeta. Tako Slovenija ne sme pristajati na poglabljanje delitev med obema stranema
               Atlantika in se hkrati zavedati, da je enakopravna vloga Evrope v tem partnerstvu v
               veliki meri odvisno od tega ali bodo v vsaj večji meri uresničeni cilji lizbonske
               strategije, kajti če Evropa ne bo napredovala hitreje v svojem tehnološkem in
               gospodarskem razvoju, potem bo tudi v zunanji politiki šibkejša in ne močnejša. In
               menimo, da je treba Združene države tudi motivirati za več vlaganj v Slovenijo.</p>
               <p>Spoštovani visoki zbor! Ob koncu tega uvoda in predstavitve nove ekipe ter njenega
               programa želim ponovno poudariti naše zavedanje, da je za pozitivno ozračje in trajen
               napredek v družbi zelo pomembna pripravljenost državljanov, da presežejo stare
               delitve in da je zelo pomembna tudi pripravljenost politike, da temu cilju sledi. V
               ekipi, ki jo danes predlagam, se tega dejstva zavedamo, zato bo poleg tega, da se bo
               ekipa trudila za dobro in pošteno opravljanje z državo, v ospredje postavljala vse
               tisto, kar nas v Sloveniji združuje in povezuje ter zagovarjala sodelovanje na
               podlagi pripravljenosti delati za skupno dobro. Najlepša hvala.</p>
            </sp>
            <sp who="SDZ4:CukjatiFrance">

               <speaker>PREDSEDNIK FRANCE CUKJATI:</speaker>

               <p>Hvala gospodu Janezu Janši za dodatno obrazložitev predloga. V skladu s 230. členom
               poslovnika zbora so se kandidati predstavili matičnim delovnim telesom ter
               odgovarjali na vprašanja članov odborov. Iz mnenj matičnih delovnih teles izhaja, da
               so bile predstavitve vseh kandidatov ustrezne. Mnenje odborov ste prejeli. Besedo
               dajem predstavnikom odborov, da povedo dodatno mnenje. Prosim, mnenje odbora za
               zdravstvo bo predstavil gospod Ljubo Germič.</p>
            </sp>
            <sp who="SDZ4:GermičLjubo">

               <speaker>LJUBO GERMIČ:</speaker>

               <p>Hvala, gospod predsednik. Spoštovani predsednik vlade in spoštovane kolegice in
               kolegi! Kandidat za ministra za zdravje gospod Andrej Bručan se je v skladu s 112.
               členom ustave Republike Slovenije ter prvim in drugim odstavkom 230. člena poslovnika
               državnega zbora Republike Slovenije dne 29.11.2004 predstavil odboru za zdravstvo in
               pri tem odgovarjal na vprašanja njegovih članov. V svoji uvodni predstavitvi je
               kandidat za ministra najprej izrazil svojo oceno, da je problem odsotnosti primerne
               zdravstvene politike pripeljal do destabilizacije finančnega sistema v zdravstvu.
               Trenutno stanje na tem področju zdravstva je po mnenju kandidata posledica nepravilne
               politike vodenja zdravstva, pomanjkanje vizije, nezaupanje v izvajalce zdravstvenih
               storitev, neučinkovite in neracionalne porabe sredstev, neurejenega področja
               delovanja zbornic, zastarele opreme, neopredeljenih odgovornosti do bolnika in naštel
               je še nekaj dejavnosti, za katere je podal nekako celoviti oceno v analizi stanja.
               Kandidat za ministra je nadalje poudaril, da sveti javnih zavodih zaradi svoje
               oblikovanosti ne morejo ustrezno rešiti nadzora nad vodenjem zavodov. Svojo
               predstavitev je kandidat za ministra zaključil z dejstvom, da trenutno stanje v
               zdravstvu ni kritično, narejeno pa je bilo tudi kar precej dobrih premikov, predvsem
               zmanjšanje čakalnih vrst na določene operacije, sredstva za investicije so se zelo
               povečala, sistem zamenljivih zdravil se je izkazal za koristnega in uvedba skupin
               primerljivih primerov kaže na pozitivne rezultate. V primeru njegovega vodenja
               ministrstva pa je kandidat za ministra izrazil željo po čim boljšem sodelovanju z
               vsemi akterji, ki sodelujejo v zdravstvenem sistemu.</p>
               <p>Po uvodni predstavitvi so vsi člani odbora kandidatu za ministra postavili vrsto
               vprašanj. Vprašanja so se nanašala predvsem na začetek zdravstvene reforme, čakalne
               dobe, podeljevanje koncesij zasebnikom, problematiko obsega pravic iz naslova
               zdravstvenega zavarovanja, pomanjkanja število zdravnikov, področju delovanja
               pediatrije in ginekologije v prihodnosti, problem staranja prebivalstva, potrebno
               ureditev pravne podlage za ustanavljanje centrov za dolgotrajno nego, problem izpada
               DDV in finančnega primanjkljaja v zdravstvu, politiko do zdravilstva in še vrsto
               drugih tem. Na vsa postavljena vprašanja je kandidat za ministra po svojih močeh in
               znanju podal odgovore in dodatne obrazložitve.</p>
               <p>Po končani predstavitvi kandidata za ministra je odbor za zdravstvo z večino glasov
               sprejel sklep, s katerim je menil, da je bila predstavitev Andreja Bručana, kandidata
               za ministra z delovnega področja ministrstva za zdravje, ustrezna. Hvala lepa.</p>
            </sp>
            <sp who="SDZ4:CukjatiFrance">

               <speaker>PREDSEDNIK FRANCE CUKJATI:</speaker>

               <p>Hvala gospodu Germiču. Mnenje odbora za obrambo bo predstavil gospod Anton Anderlič.
               Prosim.</p>
            </sp>
            <sp who="SDZ4:AnderličAnton">

               <speaker>ANTON ANDERLIČ:</speaker>

               <p>V uvodno prebranem govoru je kandidat odgovarjal na nekatera vprašanja zadovoljivo,
               na druga pač ne. Odbor je z večino glasov sprejel sklep, da je bila predstavitev
               ustrezna. Hvala.</p>
            </sp>
            <sp who="SDZ4:CukjatiFrance">

               <speaker>PREDSEDNIK FRANCE CUKJATI:</speaker>

               <p>Hvala gospodu Anderliču. Mnenje odbora za kmetijstvo, gozdarstvo in prehrano bo
               predstavil gospod Alojz Sok. Prosim.</p>
            </sp>
            <sp who="SDZ4:SokAlojz">

               <speaker>ALOJZ SOK:</speaker>

               <p>Hvala za besedo, spoštovani predsednik. Spoštovani predsednik vlade, kolegice
               poslanke in poslanci. Gospa Marija Lukačič, ki je predlagana za ministrico za
               kmetijstvo, gozdarstvo in prehrano, se je predstavila na prvi izredni seji 30.11.
               pred odborom za kmetijstvo. Predstavitev kandidatke je potekala v treh sklopih,
               uvodoma je podrobneje opisala svoje dosedanje strokovno delo na področju kmetijstva,
               nato je podala oceno stanja v slovenskem kmetijstvu, zaključila pa je s prikazom
               ključnih poudarkov za obdobje 2005-2006 ter predstavitvijo nujnih nalog in drugih
               aktivnosti ministrstva za kmetijstvo v naslednjem mandatnem obdobju, to je v obdobju
               2007-2013. Glede trenutnega stanja v slovenskem kmetijstvu je povedala, da smo
               slovensko zakonodajo že uskladili z zakonodajo Evropske unije, izvajamo vse tržne
               rede primerljive z Evropsko unijo, imamo akreditirano plačilno agencijo, ki izvaja
               ukrepe vseh tržnih redov, nimamo pa še dodeljen mlečnih kvot in pa kvot za sladkor. V
               praksi še nismo izvajali večino ukrepov intervencij na trgu, saj za to še ni bilo
               potrebe. Imamo sprejet predlog izvajanja reforme tržnih redov, ki določa, da bo
               Slovenije tako imenovani kombinirani model reforme začela izvajati z začetkom leta
               2007.</p>
               <p>Ključni poudarki za obdobje 2005-2006: v Sloveniji bomo nadaljevali standardne sheme
               neposrednih plačil še v letu 2005, in sicer v višini 90% in prišli na 100% izplačilo
               v letu 2007. Za ta namen je treba v proračunu zagotoviti ustrezna sredstva za razliko
               med sredstvi Evropske unije in pa višino izplačil. Natančno bo potrebno izdelati
               prehod iz sedanje standardne sheme v kombinirano regionalno plačilo. V letih 2005 do
               2006 bo treba v ta namen doakreditirati plačilno agencijo, postaviti mrežo na terenu
               in o obveznosti ter nalogah ustrezno seznanjati slovenske kmete. V letu 2005 bo
               verjetno poskusna uvedba kvot za mleko in v letu 2006 dokončan razdelitev teh kvot.
               Končati bo treba pogajanja z Brusljem za področje tržnega reda za sladkor.
               Najpomembnejše bo zagotoviti ustrezno absorbcijsko sposobnost Slovenije z namenom, da
               se bodo v pogajanjih pridobljena sredstva za razvoj podeželja v celoti namensko in
               kvalitetno porabila. Poleg reforme kmetijske politike bo potrebno izvesti revizijo
               območja z omejenimi dejavniki gospodarjenja, reformo o ukrepu razvoja podeželja,
               pripraviti se bo potrebno na implementacijo ključnih direktiv, do septembra 2005
               sprejeti nacionalno strategijo razvoja podeželja ter opraviti program razvoja
               podeželja v obdobju 2007-2013. V nadaljevanju je ministrska kandidatka podala
               podroben pregled reforme politike razvoja podeželja, saj so na tem področju
               predvidene korenite spremembe. Reforma bo uveljavljena z uredbo, ki bo opredelila
               ukrepe drugega stebra kmetijske politike, ki se bo financirala iz evropskega sklada
               za razvoj podeželja. Nova uredba predvideva, da bodo ukrepi razvoja podeželja
               opredeljeni v treh smereh, in sicer izboljšanje konkurenčnosti kmetijstva in
               gozdarskega sektorja, varstvo okolja in učinkovito upravljanje z zemljišči,
               diverzifikacija podeželskega gospodarstva in kakovost življenja na podeželju.</p>
               <p>Glede nujnih nalog in drugih aktivnosti ministrstva za kmetijstvo, gozdarstvo in
               prehrano v naslednjem mandatnem obdobju je bodoča ministrica navedla več nalog. Naj
               navedem le nekatere; izpostavila je ukrep zemljiške politike. Med najpomembnejše
               ukrepe zemljišče politike po mnenju kandidatke sodi izboljšanje posestne in parcelne
               strukture kmetijskih zemljišč, ki se lahko učinkovito izvaja z usmerjanjem prometa s
               kmetijskimi zemljišči. Izpostavila je ekonomsko varnost kmetij pred naravnimi
               nesrečami. Po mnenju kandidatke je v letu 2003 sprejet sistemski zakon o naravnih
               nesrečah neučinkovit in si ga bo prizadevala spremeniti. Izpostavila je izobraževanje
               mladih kmetov in gozdarjev. Kandidatka si bo prizadevala, da bi se določen del
               proračunskih sredstev namenjal za štipendiranje mladih kmetovalcev. Nadalje je
               izpostavila pravno pomoč kmetijskim pridelovalcem, ker misli, da je ta pravna pomoč
               velikokrat kmetom nedostopna in jo tudi velikokrat ne razumejo.</p>
               <p>Po obširni uvodni predstavitvi je kandidatka podrobneje odgovarjala na vprašanja. In
               odbor je na koncu s 7:3 sprejel sklep, da je kandidatka primerna za ministrico.</p>
               <p>Hvala lepa.</p>
            </sp>
            <sp who="SDZ4:CukjatiFrance">

               <speaker>PREDSEDNIK FRANCE CUKJATI:</speaker>

               <p>Hvala gospodu Soku. Mnenje odbora za notranjo politiko bo predstavila gospa Mojca
               Kucler Dolinar. Prosim.</p>
            </sp>
            <sp who="SDZ4:KuclerDolinarMojca">

               <speaker>MOJCA KUCLER DOLINAR:</speaker>

               <p>Spoštovani gospod predsednik vlade, predsednik državnega zbora, spoštovani in
               spoštovane kolegice in kolegi poslanci in vsi, ki spremljate to sejo.</p>
               <p>Odboru za notranje zadeve, javno upravo in pravosodje so se dne 29.11. predstavili:
               kandidat za ministra za notranje zadeve, gospod Dragutin Mate, kandidat za ministra
               za javno upravo, gospod doktor Gregor Virant, in kandidat za ministra za pravosodje,
               gospod doktor Lovro Šturm.</p>
               <p>Gospod Dragutin Mate, ki je predlagan za ministra za notranje zadeve, je v uvodni
               predstavitvi predstavil temeljna izhodišča za svoje delo na področju notranjih zadev
               v obdobju 2004-2008. Na področju policije in drugih varnostnih nalog je kandidat
               izpostavil predvsem naslednje naloge: razvijanje partnerskega odnosa s posamezniki in
               skupnostmi, predvsem v smislu preprečevanja družbi nevarnih pojavov, preden ti
               nastanejo. Omejevanje kriminala - pri tem je poudaril, da bo za omejevanje najhujših
               oblik gospodarskega kriminala potrebno postopno okrepiti kriminalistično policijo s
               strokovno usposobljenimi kadri. Na področju zagotavljanja javnega reda in splošne
               varnosti ljudi in premoženja bo cilj zagotoviti približno enako raven varnosti ljudi
               tudi s kadrovskim prerazporejanjem policistov, njihovim dodatnim usposabljanjem in
               zmanjševanjem razlik obremenjenosti policistov.</p>
               <p>Na področju varnosti v cestnem prometu bo policija povečala število preventivnih
               ukrepov ob hkratnem učinkovitem sankcioniranju najtežjih prekrškov, s katerimi se
               ogroža življenje in varnost udeležencev v prometu.</p>
               <p>Do leta 2007 je treba zagotoviti izvajanje vseh obveznosti naše države, ki izhajajo
               iz pridružitvenih pogajanj, pri čemer pa bo treba preveriti možnost spremembe že
               sprejetega načrta zaposlovanja policije, saj bi bilo zmanjševanje zaposlovanja mogoče
               le ob soglasju in dogovorih z Evropsko unijo.</p>
               <p>Posebno pozornost bo treba nameniti izobraževanju, usposabljanju in izpopolnjevanju
               policistov in kriminalistov na vseh ravneh, pa tudi raziskovalni dejavnosti.</p>
               <p>Na področju pravno-notranjih zadev je kandidat izpostavil, da bo treba posebno
               pozornost nameniti zakonodajnemu delu na področju orožja, eksplozivov, homogenizaciji
               predpisov s področja tehničnih pregledov, registracije vozil, urediti status društev
               in drugih oblik združevanja, pa tudi projektu centralnega registra prebivalstva, ki
               je sicer že v teku. Nadalje pa tudi povezovanje javnopravnih evidenc in vzpostavitev
               sprejemno-informacijske pisarne na direktoratu za upravne in notranje zadeve, kjer
               bodo ves poslovni čas strankam na voljo informacije o vseh upravnih postopkih in
               storitvah na tem področju. Na področju migracij in naturalizacije so glavni
               programski cilji povečanje učinkovitosti upravljanja in nadzora nad migracijskimi
               tokovi, zmanjševanje števila zlorab azilnih postopkov in njihova pocenitev; rešitev
               vprašanja tako imenovanih izbrisanih s sprejetjem ustavnega zakona, pri čemer bo
               potrebna dvotretjinska podpora v parlamentu; uskladitev zakona o tujcih s pravnim
               redom Evropske unije. Poudaril je, da si bo prizadeval za vzpostavitev visoko
               strokovne in profesionalne institucije, ki bo usmerjena k ljudem, ob zavedanju, da
               gre za enega od zahtevnejših in občutljivejših resorjev, ki je neprestano na očeh
               javnosti, politike in tudi medijev.</p>
               <p>Kandidat za ministra za pravosodje je odgovoril na zastavljena vprašanja in pri tem
               podal zlasti naslednje poudarke, ki so bili tudi sicer izraženi v javnosti.</p>
               <p>Glede tako imenovane <q>"sarajevske afere"</q> je zagotovil, da pri izvajanju nalog ni
               kršil mednarodnih dokumentov in ustave Republike Slovenije.</p>
               <p>Pri reševanju vprašanja tako imenovanih izbrisanih nikakor ne bo deloval po svoji
               lastni presoji, ampak bo preučil vse možnosti, da se problematika uredi v ustavnem
               zakonu na način, ki bo sprejemljiv za večino v parlamentu, s poudarkom na
               individualni obravnavi oseb, ki jim je bila storjena krivica.</p>
               <p>V zvezi z zakonom o varnosti v cestnem prometu je povedal, da je po njegovem mnenju
               prinesel nekatere zelo dobre rešitve, vendar bo po njegovi natančnejši proučitvi in
               posvetovanju s strokovnjaki razmišljal o njegovih izboljšavah, vsekakor pa si bo
               prizadeval za uveljavitev zakona s 1.1.2005.</p>
               <p>Po končani predstavitvi kandidata gospoda Dragutina Mateja je odbor z večino glasov
               sprejel sklep, da je bila predstavitev njegovih pogledov in stališč ustrezna. V
               nadaljevanju se je odboru predstavil gospod dr. Gregor Virant, ki je predlagan za
               ministra za javno upravo. Uvodno predstavitev je začel z osebno predstavitvijo in
               navzoče seznanil s svojimi dosedanjimi kariernimi dosežki, pogledi in motivi. V
               nadaljevanju pa je predstavil svoj program na področju delovanja vlade, javne uprave
               in plačnega sistema v javnem sektorju. Pri tem je poudaril, da je njegova uresničitev
               močno odvisna tudi od predsednik vlade in sodelovanja ostalih ministrstev. Poudaril
               je, da je cilj ustanovitve ministrstva za javno upravo predvsem povezati tisto, kar
               se nanaša na isto vsebino oziroma skupen cilj, s tem pa je povezana tudi večja in
               javna politična odgovornost. Izpostavil je predvsem naslednje cilje. Usmerjenost
               javne uprave k uporabnikom oziroma javna uprava kot servis za državljane in podjetja.
               Ob tem je poudaril, da bo nadaljeval delo, ki se je na tem področju že začela v smeri
               čim boljšega zagotavljanja kvalitetnih informacij o vseh upravnih storitvah, s
               katerimi se srečujejo državljani in podjetja.</p>
               <p>Nadalje odprava administrativnih ovir, to je projekt, ki absolutno posega na vse
               resorje, zato bo ministrstvo za javno upravo v tej smeri uspešno le, če bo
               vzpostavilo dobro mrežo in partnerstvo z drugimi ministrstvi; potem boj proti
               birokratizmu in birokratski aroganci, pri čemer je poudaril, da je potrebno
               spodbujati fleksibilnost in partnerski odnos do stranke, kar pa se ne da doseči le s
               predpisi, temveč le s postopnim spreminjanjem kulture in miselnosti oziroma z
               ustrezno kadrovsko politiko. Potem odprtost in transparentnost javne uprave. Potrebno
               je nadaljevati delo in dosledno izvajati zakon o praksi ter sistematično odpraviti in
               opraviti pregled o tem, do kolikšne mere se le-ta izvaja, v tistem segmentu, ki
               zahteva aktivno ravnanje - s tem je mislil na zakon o dostopu do informacij javnega
               značaja.</p>
               <p>V zvezi z e-upravo je izpostavil, da je že v prvi polovici mandata potrebno
               zagotoviti vse pomembnejše storitve po elektronski poti za vse tiste, ki želijo
               uporabljati ta medij. In kandidat je povedal, da bo pri tem zagovarjal svobodo
               izbire. Nadalje se je zavzel za zmanjševanje števila zaposlenih v civilnem delu
               državne uprave, pri čemer pa si je pridržal pravico, da kadrovske potrebe za
               predsedovanje Evropske unije izvzame iz strategije minus en odstotek. Varčna državna
               uprava, zlasti na področju logistike, prevzem skupnih javnih naročil, potem
               profesionalizacija javne uprave, nadaljnje uvajanje kakovosti in poslovne odličnosti
               v javni upravi ter vzpostavitev modela merjenja uspešnosti. Kot eno težjih področij v
               javni upravi, ki ga bo potrebno pozorno pregledati, je izpostavil področje plač v
               javnem sektorju. V minulem mandatu je sicer prišlo do sprejetja zakona o sistemu plač
               v javnem sektorju, ta pa ni zaživel v praksi, kajti manjka mu ključni dokument, to je
               kolektivna pogodba.</p>
               <p>Ob zaključku je kandidat podal tudi nadzoren prikaz predvidene organizacije novega
               ministrstva za javno upravo in odgovoril na številna zastavljena vprašanja. Po
               končani predstavitvi pa je odbor tudi pri glasovanju o ustreznosti mnenj in pa
               stališč kandidata dr. Gregorja Viranta sprejel sklep, da je ta ustrezna.</p>
               <p>Dr. Lovno Šturm, ki je predlagan za ministra za pravosodje, je v svoji predstavitvi
               pogleda in programa za področje pravosodja povedal, da se bo pri vodenju ministrstva
               oprl na izhodišča slovenske ustave: načela pravne države, sorazmernosti, varstva
               zaupanja v pravno jasnost in določenost predpisov, delitev oblasti, enakost, pravice
               do sojenja brez nepotrebnega odlašanja, pravico do pravnega sredstva. Posebno
               pozornost bo namenil tudi procesnim kavtelam, kjer je potrebno na eni strani
               zagotoviti procesne garancije obtožencev, po drugi strani tudi učinkovito sojenje.
               Glede sodnih zaostankov je povedal, da bo pripravo programa za odpravo le-teh
               koordiniralo ministrstvo za pravosodje v sodelovanju s predsedniki sodišč, pri
               posameznih postopkih pa bi bilo po njegovem mnenju potrebno spremeniti naslednje: v
               kazenskem postopku dati poudarek na odnosu tožilec - policija; v pravdnem postopku
               zagotoviti učinkovito sojenje, predvsem z zmanjšanjem števila narokov, ki naj bi bili
               dobro pripravljeni, osredotočeni in bi sledili v čim krajših časovnih presledkih;
               zagotoviti racionalizaciji izvršilnega postopka, tako da se izboljša položaj upnika v
               razmerju do dolžnika. Kot zelo pomembno nalogo je izpostavil informatizacijo sodišč
               in zagotovitev tehnične opremljenosti za izvajanje dokazov ter varnost in
               opremljenost sodišč. Ministrstvo si bo v mejah možnosti, ki jih daje delitev oblasti,
               in v sodelovanju s sodno vejo oblasti prizadevalo za uvajanje menedžerskih principov
               v sodno vejo oblasti, tako da bi bili predsedniki sodišč predvsem menedžerji, sodniki
               bi naj v svojem procesu svojega dela sprejemali pa predvsem sodne odločitve.
               Strokovni sodelavci pa bi sodnika razbremenili rutinskega dela ter mu pomagali tudi
               pri reševanju manj zahtevnih sodnih zadev. Po mnenju kandidata je potrebno odpreti
               konkurenco na področju notariata in spodbujati odvetniške pisarne k povezovanju in
               združevanju. Naloge na področju Evropske unije pa se nanašajo predvsem na pravosodno
               sodelovanje.</p>
               <p>Predlagani kandidat za ministra je izpostavil, da trenutno ne vidi razloga, da se
               zakon o prekrških ne bi uveljavil z začetkom prihodnjega lega, da lahko dotok
               sodnikov za prekrške na sodišča pomeni tudi kadrovsko okrepitev sodišč, da dopušča
               možnost selektivne abolicije za tiste prekrške, ki pomenijo sorazmerno nizko stopnjo
               protipravnosti, pa možnost, da bi slovenskim tožnikom pred evropskim sodiščem za
               človekove pravice ustrezno odškodnino za zadoščenje prisodili v okviru Slovenije, za
               kar pa bi bilo sicer potrebno ustrezno razdelati 26. člen ustave; da bi v praksi
               morali čim prej zaživeti institut <q>"ekscepcijo ilegalis"</q>, ki pomeni, da sodnik pri
               odločanju ne bi uporabil podzakonskega akta za katerega bi menil, da je v nasprotju z
               ustavo ali zakonom. Potrebna bo sprememba zakona o kazenskem postopku v smeri že
               omenjene razbremenitve sodnikov in sodišč. Zaupanje v delo sodišč je po mnenju
               kandidata okrnjeno tudi zaradi posameznih neprepričljivih sodb, zaradi česar je
               predlagal, da bi naša pravna doktrina v strokovni literaturi pričela tudi s kritično
               presojo sodnih odločb, kar je v tujini običajna praksa. Po končani predstavitvi
               kandidata za ministra je odbor za notranjo politiko prav tako z večino glasov sprejel
               sklep, da je bila predstavitev doktorja Lovra Šturma, kandidata za ministra za
               pravosodje, z delovnega področja ministrstva za pravosodje, ustrezna.</p>
            </sp>
            <sp who="SDZ4:CukjatiFrance">

               <speaker>PREDSEDNIK FRANCE CUKJATI:</speaker>

               <p>Hvala gospe Mojci Kucler Dolinar.</p>
               <p>Mnenje odbora za okolje in prostor bo predstavil gospod Rudi Petan. Prosim.</p>
            </sp>
            <sp who="SDZ4:PetanRudolf">

               <speaker>RUDOLF PETAN:</speaker>

               <p>Hvala za besedo, gospod predsednik. Spoštovani predsednik vlade, kandidati za
               ministre, spoštovani zbor!</p>
               <p>Predsednik vlade Republike Slovenije gospod Janez Janša je poslal predsedniku
               državnega zbora Republike Slovenije listo kandidatov za ministre vlade Republike
               Slovenije.</p>
               <p>Gospod Janez Podobnik, ki je predlagan za ministra za okolje in prostor, se je
               predstavil odboru državnega zbora Republike Slovenije za okolje in prostor in
               odgovarjal na vprašanja njegovih članov.</p>
               <p>Predlagani kandidat za ministra je v uvodni predstavitvi članom odbora predstavil
               vizijo in okvirni program dela ministrstva za okolje in prostor s posebnim poudarkom
               na strateške usmeritve ministrstva in operativna vprašanja, katerim bo posvečena
               posebna skrb.</p>
               <p>Temeljni cilj delovanja ministrstva je zagotovitev varnega, prijaznega in zdravega
               življenjskega okolja v okviru trajnostno naravnanega prostorskega razvoja. Osnovni
               dokumenti s področja delovanja ministrstva so sprejeti, potrebna pa bo njihova
               dograditev s podzakonskimi akti in implementacijo v vsakodnevno prakso, nekatere od
               teh pa bo po potrebi potrebno tudi dopolniti in spremeniti.</p>
               <p>Slovenija kot članica Evropske unije prevzema pravo Evropske unije in konvencije
               Združenih narodov. Posebej pa velja omeniti konvencijo Združenih narodov o spremembi
               podnebja in njenega kjotskega protokola o biološki raznovrstnosti in o boju proti
               dezertifikaciji. Pri pristopu Slovenije v Evropsko unijo je Slovenija izpogojevala
               odlog pri reševanju odpadnih voda, embalaži in industrijskem onesnaževanju. Reševanju
               teh vprašanj pa bo posvečena posebna pozornost.</p>
               <p>Predlog resolucije o nacionalnem programu varstva okolja daje poudarek štirim
               področjem, in sicer podnebnim spremembam, naravi in biotski raznovrstnosti, kakovosti
               življenja ter odpadkom in industrijskemu onesnaževanju.</p>
               <p>Na področju ravnanja s komunalnimi odpadki bo posebno skrb namenil regionalnemu
               reševanju zbiranja teh odpadkov, vključevanju tujega in domačega privatnega kapitala
               ter ustrezni spremembi zakonodaje, ki ureja gospodarske javne službe in oblikovanja
               cen komunalnih storitev.</p>
               <p>Na področju upravljanja z vodami bo prioriteta zagotavljanje zdrave pitne vode in v
               zvezi s tem varovanje vodnih potencialov v smislu upoštevanja nitratne direktive.</p>
               <p>Predstavljena so bila tudi druga področja, kar je bila dobra podlaga za razpravo
               članov odbora. Člani odbora so kandidatu za ministra postavili veliko vprašanj, ki so
               se nanašala na sledeča področja: upoštevanje in izvajanje določil kjotskega protokola
               in direktiv EU, reševanje odlaganja nizko in srednjeradioaktivnih odpadkov, o
               problematiki sežiganja komunalnih odpadkov, zagotavljanja odlagališč komunalnih
               odpadkov po letu 2008, sanacija starih odlagališč odpadkov in njihovega financiranja,
               gradnjo zadostnih kapacitet čistilnih naprav in vključevanje privatnega kapitala,
               možnost zajema pitne vode iz površinskih vodotokov, dinamiko priprave in sprejemanja
               prostorskih aktov lokalnih skupnosti kot osnove za zagotavljanje razvoja naselij,
               sodelovanje javnosti in upoštevanje omejitev iz Nature 2000; pripravo kriterijev za
               dodelitev sredstev pri odpravi posledic naravnih nesreč, kot so potresi, poplave,
               neurja s točo in podobno. Dejstvo je, da smo s sanacijo Posočja morali sprejeti nov
               zakon, medtem ko za financiranje sanacije posledic katastrofalnega neurja s točo v
               Slovenskih Konjicah sploh ni kriterijev.</p>
               <p>Vprašanja so se nanašala na združevanje evidenc katastra stavb in zemljiške knjige,
               problematiko Romov in njihovega vključevanja v urejena bivalna okolja. Kandidat za
               ministra je odgovoril še na druga zastavljena vprašanja in pri tem še podrobneje
               obrazložil poglede in stališča do posameznih tematik s področja dela ministrstva za
               okolje in prostor.</p>
               <p>Po končani predstavitvi kandidata gospoda Janeza Podobnika je odbor za okolje in
               prostor z večino glasov sprejel sklep, da je bila predstavitev pogledov in stališč
               gospoda Janeza Podobnika, kandidata za ministra za okolje in prostor, z delovnega
               področja ministrstva za okolje in prostor, ustrezna. Hvala lepa.</p>
            </sp>
            <sp who="SDZ4:CukjatiFrance">

               <speaker>PREDSEDNIK FRANCE CUKJATI:</speaker>

               <p>Hvala gospodu Petanu. Mnenje odbora za zunanjo politiko bo predstavil gospod Jožef
               Jerovšek. Prosim.</p>
            </sp>
            <sp who="SDZ4:JerovšekJožef">

               <speaker>JOŽEF JEROVŠEK:</speaker>

               <p>Hvala lepa, gospod predsednik. Spoštovani predsednik vlade! Spoštovana kandidatka za
               ministrico in kandidati za ministre! Spoštovane kolegice in kolegi!</p>
               <p>Kandidat dr. Dimitrij Rupel se je predstavil odboru za zunanjo politiko in
               odgovarjal na vprašanja članov odbora. Kandidat za ministra za zunanje zadeve je
               poudaril, da je za uspešno zunanjo politiko nujno sodelovanje z državnim zborom, ki
               usmerja vladno politiko in prinaša zaslombo in široko legitimnost. Zunanja politika
               izraža in predstavlja državni nacionalni interes, ne le vladnega, zato je važno, da
               vzdržuje stik s poslanci, strokovno javnostjo in civilno družbo. Kandidat za ministra
               je poudaril, da je Slovenija danes članica najpomembnejših mednarodnih povezav, zato
               bo morala v okviru svojih možnosti in pristojnosti skrbeti tudi za druge države. Kot
               članica EU in Nata mora prevzeti svoj del odgovornosti tudi za odnose med EU in
               Združenimi državami Amerike za bližnjevzhodni mirovni proces, za Afganistan, Afriko,
               Balkan, Iran in tako dalje.</p>
               <p>Moderna in v prihodnost usmerjena zunanja politika daje po njegovem mnenju prednost
               politični stabilnosti pred ozemeljskimi vprašanji.</p>
               <p>Kar zadeva predsedovanja OVSE, ki predstavlja okvir za ameriško-evropske in
               zahodno-vzhodne odnose, katerih vsebina se osredotoča na vojaška, politična in
               gospodarska vprašanja ter vprašanja človekovih pravic, demokracije, demokratičnih
               volitev in medijev, je dr. Rupel poudaril, da bo Slovenija nastopala kot dejavnik
               zbliževanja različnih stališč, prizadevala si bo za doseganje soglasja, ki je edini
               način odločanja v OVSE, ter zavzeto izvajala tako doseženo politiko. Slovenija bo
               predsedovanje prevzela v času, ko se OVSE nahaja v dokaj nezavidljivem položaju.</p>
               <p>Glede članstva Slovenije v Evropski uniji je kandidat dejal, da le-to pomeni
               uresničitev prve slovenske narodnopolitične zahteve, zahteve po zedinjeni Sloveniji.
               Prvič v novejši zgodovini živi slovenski narod z izjemo delov na Hrvaškem in v
               izseljenstvu znotraj meja enotne politične in gospodarske entitete v Evropski uniji.
               Poudaril je, da v Evropski uniji potekajo intenzivni pogovori o novi finančni
               perspektivi za obdobje 2007-2013. Položaj Slovenije je tu občutljiv, saj se glede na
               to, da bo prekoračila mejo 75% povprečnega bruto domačega proizvoda na prebivalca,
               utegne uvrstiti v skupino bogatejših prejemnic sredstev strukturne politike. Kar
               zadeva Slovenijo, je zaželeno, da ostane neto prejemnica sredstev iz EU, obenem pa je
               treba zagotoviti pogoje za uspešno vključitev Slovenije v doseganje ciljev lizbonske
               strategije. V obdobju, ki prihaja, bo v EU prišlo do odločitve glede uveljavitve
               pogodbe o ustavi za Evropo in nadaljnje širitve EU. Glede začetka pogajanj s Turčijo
               je tako dr. Rupel dejal, da koalicija podpira stališče evropske komisije do tega
               vprašanja.</p>
               <p>Glede odnosov med Slovenijo in Združenimi državami Amerike je dr. Rupel dejal, da si
               bo prizadeval za njihovo izboljšanje. Zavzemal se bo za konstruktiven transatlantski
               dialog ter poglobitev partnerstva med Združenimi državami Amerike in Evropsko unijo,
               kjer je treba okrepiti sodelovanje na vseh področjih, odkrito razpravljati o
               morebitnih razlikah, pogledih, interesih ter se držati dogovorjenih obveznosti.</p>
               <p>Glede slovensko-hrvaških odnosov je dejal, da so le-ti v nekaterih točkah zapleteni,
               vendar niso slabi. Treba je ustvariti sproščeno razpoloženje, se izogibati incidentom
               in razelektriti odnose. Glede odprtih mejnih vprašanj je poudaril, da koalicijski
               partnerji upoštevajo stanje med Republiko Slovenijo in Republiko Hrvaško na dan 25.
               junija 1991, kar pomeni, da do dokončnega sporazuma načelno upoštevajo zaselke na
               levem bregu Dragonje kot slovensko ozemlje, da upoštevajo celovitost Piranskega
               zaliva in ohranitev slovenskih ozemeljskih voda v obsegu, kot so ga 25. junija 1991
               nadzirala slovenska policija in drugi slovenski organi. Sporazum Drnovšek-Račan iz
               leta 2003 je za Slovenijo komaj sprejemljiv. Bil je minimum minimuma.</p>
               <p>V nadaljevanju so poslanci postavljali vprašanja, ki so se v glavnem dotikala
               slovensko-hrvaških odnosov, odnosa Slovenije do vojne v Iraku in pa odnosov z
               Združenimi državami Amerike. Kandidat za ministra je izčrpno odgovoril na vsa
               vprašanja.</p>
               <p>Na koncu je odbor sprejel sklep, da je bila predstavitev pogledov in stališč
               kandidata za ministra za zunanje zadeve dr. Dimitrija Rupla z delovnega področja
               ministrstva za zunanje zadeve ustrezna. Hvala lepa.</p>
            </sp>
            <sp who="SDZ4:CukjatiFrance">

               <speaker>PREDSEDNIK FRANCE CUKJATI:</speaker>

               <p>Hvala, gospodu Jerovšku. Mnenje odbora za kulturo, šolstvo in šport bo predstavil
               gospod Jože Tanko.</p>
            </sp>
            <sp who="SDZ4:TankoJože">

               <speaker>JOŽE TANKO:</speaker>

               <p>Hvala za besedo, gospod predsednik vlade. Spoštovani gospod predsednik, spoštovani
               predsednik vlade, kolegice in kolegi!</p>
               <p>Odbor za kulturo, šolstvo in šport je 30. novembra opravil predstavitev dveh
               kandidatov in sicer kandidata za ministra za kulturo dr. Simonitija in pa kandidata
               za ministra za šolstvo in šport dr. Milana Zvera. Kandidat za ministra za kulturo dr.
               Simoniti je v uvodni predstavitvi članom odbora predstavil videnje področja, ki naj
               bi ga vodil kot minister. Slovenska država naj bi po njegovem mnenju zagotovila
               dinamično ravnotežje med ohranjanjem dediščine na vseh področjih in moderno,
               inovativno ustvarjalnostjo. Ministrstvo za kulturo mora kot izvajalec kulturne
               politike poskrbeti za demokratizacijo kulture in omogočiti, da bo kulturna ponudba
               povsod v Sloveniji dostopna vsem. V svoji predstavitvi se je dotaknil tudi
               nacionalnega kulturnega programa in se zavzel, da bi se resolucija o nacionalnem
               kulturnem programu dopolnila z vsebinami, ki jih je vseboval program, ki ga je
               pripravil nekdanji minister dr. Rudi Šeligo, z nekaterimi novimi pobudami, in da bi
               se na osnovi tega pripravil kakovosten dokument moderne slovenske kulturne politike.
               Poudaril je, da je naloga ministrstva, da podpre najboljše, zato pa mora uporabljati
               jasna, strokovna merila, ki jih prek strokovnih komisija lahko kadarkoli predstavi
               tudi širši javnosti v javnih debatah, pa tudi preveri njihovo verodostojnost. To
               pomeni, da mora ministrstvo ves čas delovati javno, jasno in pregledno. Ker je v
               slovenskem jeziku shranjena vsa naša preteklost, naša zavest o sebi in svetu, jezik
               najbolj odraža našo individualnost in država mora zato položaj slovenščine, ki je
               določen z ustavo, zaščititi, hkrati pa spodbujati jezikovni razvoja.</p>
               <p>V nadaljevanju se je dotaknil tudi položaja slovenske knjige, ki je nosilka znanja,
               informacij, inteligenc in domišljije, in se je zavzel za to, da bi se postopoma
               zmanjševal davek na knjigo. Poudaril je, da je velik pomen slovenskega založništva in
               pa tudi velik pomen dobro razvite in informacijske mreže splošnih knjižnic. Poseben
               problem pa, je problem Narodne univerzitetne knjižnice v Ljubljani, kajti
               zavlačevanje gradnje po tej ustanovi postaja že prava nacionalna sramota. Slovenska
               kultura je po svoji vitalnosti in izpovedi moči povsem enakovredna drugim nacionalnim
               kulturam in lahko prispeva dragocen delež bogastev evropskih kultur. Z našim vstopom
               v Evropsko unijo je napočil skrajni čas, da se Slovenija bolj smelo in prepoznavno
               vključi v evropsko kulturno dogajanje in da postane v Evropi in svetu bolj
               prepoznavna tudi po svoji kulturi. Zato se je zavzel, da bi se ustanovila vladna
               agencija, ki bi v sodelovanju z resorji in kulturnimi centri v tujini načrtovala in
               oblikovala posamezne akcije, ki se bodo tekoče izvajale skozi vse leto. Prav tako se
               je zavzel za ustanovitev sveta ali odbora, sestavljenega s predstavniki osrednjih
               kulturnih institucij, v katerega bi bile vključene tudi pomembne slovenske kulturne
               osebnosti, ki bi ocenilo predlagane rešitve slovenske promociji v tujini. K temu bi
               veliko pripomogla tudi ustanovitev oziroma postavitev stalne razstave o slovenski
               zgodovini v Narodnem muzeju v Ljubljani. Ta razstava bi natančno, odmerjeno in
               premišljeno pokazala ne le Slovencem, ampak tudi tujcem strnjen pogled slovenske
               zgodovine od začetka do današnjih dni. Prav tako se je zavzel za to, da bi se v
               kulturno ustvarjalnost vključila tudi ustvarjalnost slovenskih manjšin v Italiji,
               Avstriji in na Madžarskem, zato bi bilo te manjšine bolj potrebno povezati z matično
               domovino. In ta pretok ne sme biti samo formalen, potrebne so nove ideje in pobude o
               tem, kako povezati kulturo v matični domovini in zamejstvu ter zagotoviti prepletanje
               ustvarjalcev in programov. Dotaknil se je tudi problema pluralizacije informacij, kar
               je nujen pogoj za vzpostavitev demokracije in jamstva za vzdrževanje demokratične
               družbe. V tem delu se je zavzel tudi za vzpostavitev sklada za medije, kajti potrebno
               je omogočiti, da se to področje demonopolizira omogočiti tudi druge možnosti.</p>
               <p>Po končani uvodni predstavitvi, so bila kandidatu postavljena številna vprašanja, na
               katera so dobili poslanci sprotne in pa izčrpne odgovore. Odbor je z večino glasov
               sklenil, da je bila predstavitev kandidata dr. Simonitija ustrezna.</p>
               <p>V nadaljevanju je odbor opravil še predstavitev kandidata za ministra za šolstvo dr.
               Milana Zvera. Predlagani kandidat je v uvodni predstavitvi članicam in članom odbora
               predstavil svoje poglede na področje, ki naj bi ga vodil kot minister. Poudaril je ob
               tem, da se je na svoji poklicni poti srečeval in ukvarjal s politološkimi,
               zgodovinskimi, sociološkimi temami, predvsem s področja demokracije in človekovih
               pravic in svoboščin, in da bo te izkušnje učinkovito uporabil pri vodenju ministrstva
               za šolstvo in šport. Prepričan je, da je sistem vzgoje in izobraževanja eden
               temeljnih družbenih podsistemov, ki oblikuje človeka in njegovo osebnost ter tako
               vpliva na družbo kot celoto. Pri svojem delu radikalnih sprememb na tem področju ne
               načrtuje, saj zagovarja politiko majhnih korakov, ki bodo sledili skupni evropski
               politiki, seveda z upoštevanjem slovenskih posebnosti, nadaljeval pa nadaljeval bo
               tudi z začetimi reformami.</p>
               <p>Posebej se je dotaknil oziroma opredelil naslednje cilje, in sicer povečevanje
               avtonomije šol in učiteljev, zmanjšanje preobremenjenosti in utrujenosti učencev,
               izboljšanje razmerij med učenci in učitelji, starši in šolo ter šolo in širšim
               okoljem, zavzel se je za spodbujanje samostojnosti učencev in izboljšanje njihove
               samopodobe, za enakost, ne glede na narodnost, raso, spol, kulturo in druge
               okoliščine, na spodbujanje vseživljenjskega učenja. V nadaljevanju je podal oceno
               stanja na posameznih področjih. Na področju vrtcev je ugotovil, da je relativno
               velika vključenost otrok v vrtce, že preko 60%, vendar pa se na tem področju
               pojavljajo predvsem težave oziroma demografski problemi in upadanje rojstev, in pa
               seveda področje regulative države, ki prizadene predvsem lokalne skupnosti.</p>
               <p>Na področju osnovnega šolstva se je zgodila korenita sprememba s prehodom iz
               osemletke v devetletko. Zavzel se je, da se bodo spremenila razmerja med učenci in
               učitelji. Še bolj celovito bo pristopil k problemu reševanja nasilja v šoli. Skušal
               pa bo preoblikovati tudi sistem zunanjega preverjanja znanja učencev z ustreznejšimi
               metodami.</p>
               <p>Tudi na področju srednješolskega in poklicnega izobraževanja je potrebno nekaj
               korenito spremeniti, saj je predvsem poklicno izobraževanje v upadanju, zato si bo
               prizadeval za njegovo povečanje, spodbujal bo ponovno zanimanje za deficitarne
               poklice.</p>
               <p>Prav tako si bo prizadeval za izboljšanje stanja na področju discipline in nasilja
               ter na področju preobremenjenosti dijakov. Podpiral bo izobraževanje odraslih, saj je
               v duhu vseživljenjskega učenja. Zaveda se, da je tega izobraževanja potreben prav
               vsak državljan.</p>
               <p>Za zelo pomembno ocenjuje tudi višje šolstvo, ki je pomemben del sekundarnega
               izobraževanja, predvsem pa velikega pomena za gospodarstvo.</p>
               <p>Področje športa pa prav tako vpliva na posameznika kot tudi na vsestransko
               <gap n="..."/><stage xml:id="Izredna-04-2004-12-03.stage7">/Opozorilni znak za konec razprave./</stage><gap n="..."/> države, zato bo spodbujal uspešne
               projekte.</p>
               <p>V nadaljevanju je odgovoril tudi na številna vprašanja, je izčrpno odgovoril. Odbor
               je na koncu z večino glasov sklenil, da je bila predstavitev doktorja Zvera za
               ministra za šolstvo in šport ustrezna.</p>
               <p>Hvala lepa.</p>
            </sp>
            <sp who="SDZ4:CukjatiFrance">

               <speaker>PREDSEDNIK FRANCE CUKJATI:</speaker>

               <p>Hvala gospodu Jožetu Tanku. Mnenje odbora za gospodarstvo bo predstavil gospod Vili
               Rezman. Prosim.</p>
            </sp>
            <sp who="SDZ4:RezmanVili">

               <speaker>VILI REZMAN:</speaker>

               <p>Hvala lepa, gospoda predsednika, kolegice in kolegi, za besedo in pozornost, ki jo
               namenjate govorcem.</p>
               <p>Jaz jo bom pa tako, kot se mi zdi, da je v skladu s politično kulturo, namenil tudi
               nekaj več kot en odstavek kandidatom za ministre. Prav se mi zdi tako.</p>
               <p>Gospod Andrej Vizjak se je predstavil na odboru za gospodarstvo, kjer je s svojimi
               odgovori, s stališči in z usmeritvami, ki jih je predstavil, požel večinsko zaupanje.
               Takšen je bil potem tudi sklep tega odbora.</p>
               <p>Ker je to ministrstvo bilo preoblikovano, je moral predstavljati seveda na treh
               različnih področjih, tako je skušal svoje poglede osredotočiti tako na elektronske
               komunikacije, kakor na energetiko in na klasično področje gospodarstva, pri čemer se
               mi zdi, je pomembno tudi to, da je predstavil sebe osebno, način dela, kakršnega
               misli vpeljati, in na ta način je zaokrožil svojo predstavitev.</p>
               <p>Ravni, ki jih je predstavljal, so bile različne. Naj omenim vsaj dve. Ena raven je
               bila predstavljena koalicijska pogodba, kar je bilo deloma tudi predlog zamere, ampak
               zdi se nam prav, vsaj večini v tem odboru, da se to, kar je zapisano kot zasnutek
               vladnega programa, tudi izpostavlja. In druga raven je bila raven osebnih poudarkov,
               raven, ki govori o načinu dela, ki ga misli vpeljati, in komuniciranja z drugimi, kar
               je seveda potrebno zaradi kompleksnosti področja, ki ga bo vodil. Umeščal je vse
               skupaj v mednarodno vpetost Slovenije, v tisto, kar pričakujemo v naslednjih letih in
               skušal zagotoviti, da bo storil vse potrebno, da bi te cilje, ki smo si jih
               zastavili, tudi dosegli.</p>
               <p>Pomembno se mi zdi, da je omenjal nekatere dimenzije v načinu dela, ki morebiti niso
               eksplicitno zapisani v mnenju in v koalicijski pogodbi, pa jih je vredno še enkrat
               poudariti. Ena izmed takšnih značilnosti je, da se ni zavzemal za kakršen koli
               radikalizem, kajti pogosta so bila razmišljanja o tem, kakšna bo hitrost
               privatizacije, hitrost deregulacije, hitrost spreminjanja trga delovne sile in tako
               naprej. To je ena izmed njegovih zavez, za katero sem prepričan, da jo bo skušal tudi
               uresničevati, torej zaveza, da ne bo pretresov, ki bi vznemirjali po nepotrebnem brez
               temeljitih analitičnih podlag in brez ocen posledic ukrepov, ki bodo sprejeti.</p>
               <p>Druga, razen te postopnosti, pomembna značilnost se mi zdi značilnost, ki je bila
               ves čas tudi v ospredju. Ta socialna senzibilnost, kar najbrž z ozirom na dejstvo, da
               je na tem področju gospod kandidat tudi nekaj čas opravljal pomembne funkcije,
               razumljivo. Za nas, za Slovence, za tiste, ki pričakujemo, kaj vse se bo spremenilo v
               naslednjih letih, v katerih si zelo ambiciozne cilje zastavljamo, pa je, da imamo
               zagotovila, da se socialna, zdravstvena in druga varnost z ukrepi, ki bodo povzročeni
               na področju gospodarstva, ne bo zniževala.</p>
               <p>Sam sem bil vesel, da je omenjal tudi to, da ima posluh za specifike. Nekateri se
               vsakodnevno s temi specifikami srečujemo. In na primer na področju energetike je
               zagotovo tako, da ne moremo z istim vatlom meriti potrošnika, ki popoldan prižge
               lučko, in tistega, ki troši velike količine energije takrat, kadar druga industrija
               dela, pa tudi takrat, kadar bi sicer ne vedeli, kam s to električno energijo.</p>
               <p>Način dela, ki ga je omenjal, je bil seveda prežet s spoznanjem, da sam ne more
               obvladati strokovno z vsemi kompetencami področij, ki jih bo moral pokrivati, zato se
               nadejamo, da bo tako s kadrovskimi predlogi kot s sicerjšnjim delom čutiti timsko
               delo, nadejamo se, da bo čutiti takšno timsko delo, kar je obljubljal tudi v okviru
               vlade, in nadejamo se, da bo okvir, kakor je predstavil, za njegovo in siceršnje
               delovanje koalicijska pogodba. Najbrž je v vsem drugem, kar je bilo predstavljeno
               tudi to pripomoglo k temu, da je kandidat za ministra požel večinsko podporo. Mi smo
               prepričani, če bo delo takšno, kakršnega je predstavljal, bodo učinki ne samo
               seštevek faktorja, ampak bodo sinergijski.</p>
            </sp>
            <sp who="SDZ4:CukjatiFrance">

               <speaker>PREDSEDNIK FRANCE CUKJATI:</speaker>

               <p>Hvala gospodu Rezmanu. Mnenje odbora za visoko šolstvo, znanost in tehnološki razvoj
               bo predstavil gospod Rudolf Moge. Prosim.</p>
            </sp>
            <sp who="SDZ4:MogeRudolf">

               <speaker>RUDOLF MOGE:</speaker>

               <p>Spoštovani gospod predsednik, poslanke in poslanci ter premier! Lep pozdrav vsem!
               Kandidat za ministra za visoko šolstvo, znanost in tehnologijo gospod dr. Jure Zupan
               se je odboru za visoko šolstvo, znanost in tehnološki razvoj predstavil 29.11.2004.</p>
               <p>Po krajši osebni predstavitvi in predstavitvi svoje dosedanje poklicne in strokovne
               poti, iz katere je razvidno, da je bil med svojo poklicno kariero tesno povezan s
               področjem visokega šolstva in znanosti, je kandidat za ministra članom odbora
               predstavil svoje videnje področja, ki naj bi ga vodil kot minister. Pojasnil je
               razloge bodoče Vlade Republike Slovenije glede razdelitve sedanjega ministrstva za
               šolstvo, znanost in šport na dve ministrstvi, ki naj bi bili pristojni za ta
               področja. Podprl je prioritete nacionalnega programa na področju visokega šolstva, ki
               ga je leta 2002 sprejel državni zbor. V bodoče bi bilo potrebno izboljšati sistem
               preverjanja kakovosti univerz in visokošolskih zavodov. Zaradi močno povečanega
               števila študentov, ne da bi se pri tem bistveno povečalo število profesorjev, ter
               tudi zaradi tehnične in strokovne posodobitve univerz pa bi morali po njegovem mnenju
               sredstva za visokošolsko dejavnost letno za 5% realno povečevati. V svoji
               predstavitvi je dr. Jure Zupan obrazložil tud svoje poglede glede prilagajanja
               bolonjski deklaraciji in opozoril na glavne dileme in probleme, ki nastajajo z njeno
               realizacijo pri nas ter nakazal tudi nekatere rešitve, o katerih bo pa potrebno še
               razpravljati in se ustrezno uskladiti. Velik poudarek je namenil tudi pretoku znanja
               iz univerz in inštitutov v industrijo in gospodarstvo ter obratno, ki po njegovem
               mnenju še zdaleč ni zadovoljiv, če hoče država uspešno tekmovati s tujo konkurenco.</p>
               <p>Na področju znanosti bo v bodoče potrebno bolje izkoriščati evropske fonde
               raziskovalnih in razvojnih projektov ter pri tem pritegniti k sodelovanju čim več
               vrhunskih strokovnjakov iz Evrope. Slovenija se mora zavzemati za povezovanje
               raziskovalnih potencialov desetih novih držav, ki so pristopile k Evropski uniji s
               ciljem, da bi lahko pri takšnem projektu imela vodilno vlogo. K takšnemu povezovanju
               lahko pomembno prispeva tudi slovenski komisar za znanost, ki je v evropski komisiji
               Dr. Janez Potočnik. Predstavil je tudi nekatere naloge, ki naj bi jih namesto
               dosedanjega ministrstva za informacijsko družbo prevzelo ministrstvo za visoko
               šolstvo, znanost in tehnologijo. Med najvažnejše naloge novega ministrstva pa je
               uvrstil koordiniranje med vlado, državnim zborom, resornimi ministrstvi in evropskim
               parlamentom. V triurni predstaviti so člani odbora kandidatu za ministra postavili
               številna vprašanja predvsem glede izvajanja bolonjske deklaracije in lizbonske
               strategije, predvidenega povečanja sredstev za visoko šolstvo in znanost, izboljšanja
               bivalnih, materialnih in študijskih pogojev študentk in študentov, povečanja vpisa na
               naravoslovne smeri študija, večje prisotnosti univerz in institutov v podjetjih,
               načina razdeljevanja sredstev znotraj univerz in v zvezi s tem poslovno avtonomijo
               univerz, zmanjšanja nesorazmerja med številom študentov in profesorjev glede na
               povečan vpis študentov, ustanavljanja novih univerz, vprašanja prioritet in razmerij
               med posameznimi vedami ter določanja razmerij pri njihovem financiranju in
               nadaljnjega razvoja informacijskega sistema Arnesa, na katera je kandidat za ministra
               seveda odgovarjal.</p>
               <p>Glede na njegove odgovore, je po končani predstavitvi odbor z 8 glasovi za in 2
               proti sprejel sklep, da je bila predstavitve pogleda dr. Jureta Zupana, kandidata za
               ministra z delovnega področja ministrstva za visoko šolstvo, znanost in tehnologijo,
               ustrezna. Hvala lepa za pozornost.</p>
            </sp>
            <sp who="SDZ4:CukjatiFrance">

               <speaker>PREDSEDNIK FRANCE CUKJATI:</speaker>

               <p>Hvala gospodu Mogetu. Besedo dajem predstavnikom poslanskih skupin. Najprej ima
               besedo gospodična Eva Irgl, ki bo govorila v imenu Slovenske demokratske stranke.
               Prosim.</p>
            </sp>
            <sp who="SDZ4:IrglEva">

               <speaker>EVA IRGL:</speaker>

               <p>Spoštovani predsedujoči, spoštovani predsednik vlade, kandidatka za ministrico in
               kandidati za ministre, poslanke in poslanci! Glede na to, da sem novinka v državnem
               zboru, moram reči, da sem s toliko večjim zanimanjem spremljala zaslišanja kandidatov
               za ministre. Toda danes v imenu poslanske skupine ne bom govorila o tem, kakšen se mi
               je zdel posamezen kandidat in kakšen vtis je naredil name, ampak čisto o neki drugi
               zadevi; svoje kvalitete in sposobnosti bodo namreč morali pokazati z delom in
               dejanji, ki jih še čakajo v prihodnosti.</p>
               <p>Rada bi povedala naslednje. Tisto, kar se mi zdi kot eden pomembnejših oziroma
               zanesljivejših pokazateljev, da bomo imeli dobro vlado, je etični kodeks, ki so ga
               podpisali vsi kandidati za ministre. To dejanje bi v bistvu morali doživeti že prej,
               pa ga nismo. Zakaj, v to se ne bom spuščala, to verjetno vedo tisti, ki so bili do
               sedaj na oblasti. Sem pa prepričana, da bomo tudi zaradi tega dejanja dobili končno
               bolj pošteno, solidarnejšo, pravičnejšo in ne nazadnje prizadevnejšo vlado, ki bo
               delala za dobrobit vseh državljanov Slovenije in ne samo nekaterih.</p>
               <p>Etični kodeks, ki med drugim poudarja, da bodo ministri delovali v skladu s
               temeljnimi vrednotami spoštovanja človekovega življenja in dostojanstva, svobode,
               poštenja, pravičnosti, solidarnosti in domoljubja, lahko rečem, da pomeni tudi
               nekakšen korak naprej v pojmovanju politike v Sloveniji, kajti zdi se, da pri nas
               velja prepričanje, da se s politiko ukvarjajo predvsem tisti, ki so ali malo čudni
               ali pa imajo kakšne slabe namene. To govorim predvsem zaradi tega, ker ko so me v
               enem izmed intervjujev vprašali, kaj menim o tem, ali je politika zares umazan posel,
               sem se najprej zamislila nad tem vprašanjem, nato pa dejala, da je politika v prvi
               vrsti kupčkanje z vrednotami, žal, in to ne glede na to, kateri politični opciji
               pripadaš. Zato se mi zdi ta etični kodeks še toliko bolj pametna in odgovorna poteza
               vlade, ki daje slutiti, da bomo državljani zdaj lahko na politiko gledali tudi z
               drugačnimi očmi, predvsem pa imeli večje zaupanje v tiste, ki to državo vodijo.</p>
               <p>Ko sem se sama odločala za politiko, sem se zavedala, da ne denar ne oblast nista
               vrednoti. Vrednote pa je seveda lažje upoštevati, če se jih zavedaš in si jim
               zavezan. Zato bo naša poslanska skupina z velikim veseljem podprla vlado, ki se
               zaveda odgovornosti svojih dejanj. Hvala.</p>
            </sp>
            <sp who="SDZ4:CukjatiFrance">

               <speaker>PREDSEDNIK FRANCE CUKJATI:</speaker>

               <p>Hvala gospodični Evi Irgl. Besedo ima gospod mag. Anton Rop, ki bo govoril v imenu
               poslanskega kluba Liberalnih demokratov Slovenije. Prosim.</p>
            </sp>
            <sp who="SDZ4:RopAnton">

               <speaker>MAG. ANTON ROP:</speaker>

               <p>Spoštovani gospod predsednik državnega zbora, spoštovane poslanke in poslanci, gospod
               predsednik vlade, kandidatka in kandidati za ministre! Danes bo izvoljena nova
               slovenska vlada. V svoje roke prevzemate odgovornost za vodenje slovenske države in
               razvoj slovenske družbe. Prevzemate državo članico Evropske unije, ki velja za
               najbolj uspešno med novimi članicami. Vodili boste državo, ki ji bo kot prvi med
               novimi članicami pripadla čast, da predseduje Uniji.</p>
               <p>Slovenija se je v minulem obdobju izoblikovala v demokratično, socialno državo, ki
               temelji na tržnem gospodarstvu in vladavini prava. V danes iztekajočem mandatu smo
               Slovenke in Slovenci ter vsi slovenski državljani uresničili nekatere zgodovinske
               cilje. Postali smo članica Evropske unije in Nato. To nam je uspelo brez velikih
               neravnotežij in pretresov, brez novih zgodovinskih sporov. Soglasni smo z vami tudi
               glede uravnoteženega trajnostnega razvoja, ekonomskega, socialnega in okoljskega.
               Strinjam se s predsednikom vlade, da imamo v Sloveniji nedvomno tudi probleme, s
               katerimi se moramo spopasti. Novi vladi želim veliko uspehov pri spopadanju z njimi.</p>
               <p>Za začetek delovanja nove vlade je zelo pomembno, da ga spremlja relativno visoka,
               uravnotežena gospodarska rast. Letos bo gospodarska rast okoli 4%, in bo ena višjih v
               Evropski uniji. Pa nizka stopnja brezposelnosti, ki je tudi ena od nižjih v Evropski
               uniji. Inflacija je relativno nizka in pada. Visoka investicijska aktivnost narašča.
               In relativno uravnotežene javne finance.</p>
               <p>Leta 2000, ko smo prevzemali to vlado, je javnofinančni primanjkljaj znašal 3,4%
               bruto domačega proizvoda. Danes znaša okoli 2%, kot je bilo že povedano. To je
               relativno manj, je manj, pa vendarle še vedno ne dovolj nizko. In pomembno je, da se
               vlada tega zaveda.</p>
               <p>Nova vlada ima torej po našem iskrenem prepričanju dobro izhodiščno pozicijo. Na vas
               je sedaj, da skušate doseči razvojne izboljšave, da zagotovite napredek Slovenije, da
               poskrbite za dvig blaginje vseh državljank in državljanov. V dobro Slovenije upam, da
               boste pri tem uspešni.</p>
               <p>Sodim, da bo pri tem najtežje izbirati med prioritetami. Realno dejstvo je namreč,
               da ni mogoče vseh ciljev in želja doseči hkrati, pa naj so ti še tako dobro mišljeni
               in lepo povedani. Temeljni dokument, ki predstavlja pravni in programski temelj
               oblikovanja nove vlade, koalicijska pogodba o sodelovanju v vladi Republike
               Slovenije, nam žal tovrstnih zagotovil ne daje.</p>
               <p>Pogodba je programsko nedosledna in praktično neuresničljiva. Posamezni programski
               sklopi so namreč v nasprotju z nekaterimi temeljnimi načeli in cilji pogodbe. Zato
               težko govorimo o prioritetah delovanja nove vlade, temveč prej o seznamu želja
               koalicijskih partnerjev. Dejstvo je, da pogodba ne vsebuje ocene javnofinančnih
               posledic, izvedbe v njej opredeljenih ukrepov. Zato preprosto ni mogoče oceniti,
               kateri ukrepi in cilji pogodbe se sploh lahko izvedejo, še zlasti, ker hkrati posebej
               poudarja, in to je bilo tudi danes poudarjeno, podrejenost vseh ciljev in ukrepov, ki
               imajo finančne posledice, kriterijem vstopanja v Evropsko unijo. Ko govori o ukrepih
               s finančnimi posledicami, pogodba praktično ne vsebuje področja, za katerega ne bi
               predvidevala bistvenega, poudarjam, bistvenega povečanja izdatkov in javnofinančnih
               obremenitev. Hkrati pa v zelo omejenem obsegu predvideva povečanje virov sredstev.
               Kaj torej velja? Splošni cilji, temeljni ukrepi, to, kar je bilo danes povedano, ali
               posamezni ukrepi po posameznih področjih? Med seboj so v bistvenem nasprotju in
               konfliktu.</p>
               <p>Naša ocena je, ki jo bomo v nadaljevanju podrobneje obrazložili, da bi slovenski
               davkoplačevalci morali za izvajanje te pogodbe, ki je osnova za sestavo te vlade,
               letno zagotavljati dodatno med 106 in 370 dodatnih milijard slovenskih tolarjev,
               odvisno pač od velikosti povečanja posameznih izdatkov. To pomeni, da bo zelo težko
               ob tolikšnem povečanju javnofinančnih izdatkov doseči tisto, kar je bilo danes
               povedano, da je cilj, to je pa izpolnitev maastrichtskih kriterijev. Neizpolnitev
               maastrichtskih kriterijev pa seveda pomeni, da ni mogoče uresničiti temeljnega cilja,
               o katerem je bilo danes govora. To je seveda prevzem evra v Sloveniji. Povsem možno
               je, da če bi uresničili vse predvidene ukrepe iz pogodbe, jaz upam, da se to ne bo
               zgodilo, da bi morali prevzemanje evra v Sloveniji za mnogo let odložiti, da bi se za
               ta znesek morala povečati letna zadolžitev ali pa davčne obremenitve, da bi se
               znižala konkurenčnost, zmanjšale investicije in s tem razvoj Slovenije. Ob tem se
               postavljajo vprašanja. Kako je mogoče znižati javno porabo, če se predvideva v
               naslednjih štirih letih, da se bo ta povečala za več kot 500 milijard? Ni jasno. Kako
               je ob tem lahko mogoče znižati obremenitve dela? Kako je mogoče pomagati tekstilnim
               podjetjem, ki so v težavah, objektivno, na to je bilo danes opozorjeno, če ne bo
               prišlo do razbremenitve dela in če se bo povečala javna poraba za več kot 500
               milijard slovenskih tolarjev. Kako bo mogoče spodbuditi podjetništvo in povečati
               konkurenčnost, če se bo javna poraba povečala. In kako se bo znižala inflacija in
               kako se bodo znižali sicer davki na drugih področjih, kot se predvideva v pogodbi.
               Predvsem pa je temeljno vprašanje, kdo bo vse to plačal. Te generacije, bodoče
               generacije: Kdo?</p>
               <p>V tem kontekstu je zato verjetno bolje, bolj realno in z vidika razvoja Slovenije
               celo bolje, da se koalicijska pogodba v vseh svojih delih ne bi izvajala. Upam, da bo
               nova vlada zmogla modrost priznati, da zapisanega programa ni mogoče uresničiti brez
               resnih posledic za uravnotežen razvoj Slovenije, da boste torej zmogli v naslednjih
               100-ih dneh pripraviti realnejši program, ki bo ujel ravnovesje med cilji,
               prioritetami in javnofinančnimi posledicami. Dokaz, da je to možno storiti v
               konstruktivnem duhu, že imamo. In prav je, da ga povemo državljanom. Ko smo kot
               opozicija opozorili na izjemne finančne posledice, ki jih vsebujejo spremembe
               pokojninske zakonodaje, je nova koalicija ta opozorila deloma upoštevala in obravnavo
               preložila. Jaz menim, da je to dobro. Naj ob tem poudarim, da v Liberalni demokraciji
               Slovenije ne nasprotujemo višjim pokojninam, podpiramo višje pokojnine. Menimo pa, da
               jih smemo povečevati le glede na realne možnosti, nikakor pa ne na račun mlajših
               generacij, na račun dodatnega zadolževanja, na račun nove pokojninske reforme ali na
               račun poslabšanja položaja zaposlenih. Prav nobenega razloga ni, da bi Slovenija bila
               edina evropska država, ki bi izvedla pokojninsko anti reformo. To se še ni zgodilo v
               Evropi. V zadnjih letih pokojninske reforme zaradi staranja prebivalstva sprejemajo
               povsod po Evropi: v Italiji, v Franciji, v Nemčiji, na Madžarskem. Lansko leto smo
               spremljali, kako težko je bilo izvesti pokojninsko reformo v Avstriji, zato upamo, da
               si tudi v Sloveniji ne bomo privoščili koraka nazaj in omajali stabilnost pokojninske
               in javnofinančne blagajne, na kar je sicer posebej opozoril predsednik vlade, ko je
               povedal, da se koalicija zavzema za stabilnost pokojninske in javnofinančne blagajne.
               Spoštovani! Slovenija želi biti med najboljšimi v Evropski uniji, zato je nujno, da
               se z njo, z Evropsko unijo, še bolj učinkovito povežemo, po drugi strani pa notranje
               okrepimo in izboljšamo. To je najboljša pot za povečanje skupne blaginje in kvalitete
               življenja vsakega človeka. Pri tem nameravamo kot konstruktivna opozicija sodelovati
               po svojih najboljših močeh. Katere so torej tiste ključne prioritete, pri katerih
               lahko vlada in pozicija računata, ne le na našo razumevanje, ampak tudi na polno
               podporo pri njihovem uresničevanju. Na gospodarskem področju iz tega, kar sem
               povedal, je to nedvomno učinkovit prevzem evra. Popolnoma se strinjamo in strinjam z
               besedami, da pravzaprav za Slovenijo ni alternative. Evro moramo prevzeti. Torej
               lahko računate na našo podporo pri vseh tistih prizadevanjih, posebej tudi nov
               minister za finance, ki bodo peljale v to, da bomo izpolnili vse tiste kriterije, o
               katerih je bilo govora, na področju deficita, na področju javnega dolga, na področju
               obrestnih mer, na področju cen. Na vseh teh področjih boste seveda deležni naše polne
               podpore. Visoka naklonjenost ljudi v Sloveniji priča o tem, da smo Slovenci zelo
               dobro in hitro razumeli, kaj nam prevzem evra prinaša; makro ekonomske okvire za
               polno veljavo znanja, konkurenčnosti, podjetništva in s tem dolgoročne gospodarske
               rasti in zaposlenosti. Ključna naloga na področju proračunske politike v naslednjem
               mandatu, ki jo bomo podprli, je povezana z uskladitvijo programov slovenskega
               proračuna, s strukturo in prednostnimi programi, dogovorjenimi v okviru nove finančne
               perspektive. Ena od najpomembnejših, ena od ključnih nalog, težkih nalog, ki je pred
               novo vlado. Samo učinkovita prilagoditev našega proračuna evropskemu nam lahko
               zagotovi, da bomo polno izkoristili naše članstvo v Evropski uniji. Naloga je, kot
               sem rekel, izjemno zahtevna. Najnovejši izračuni namreč kažejo, da bomo v letu 2007,
               samo v letu 2007 morali prestrukturirati za 247 milijard slovenskih tolarjev
               proračuna oziroma za 4% bruto domačega proizvoda. To pomeni, da bomo morali za toliko
               znižati nekatere izdatke, ne povečati. Znižati nekatere izdatke, da bi lahko
               zagotovili sofinanciranje evropskih programov. Samo to nam bo zagotovilo
               sofinanciranje in seveda predvsem priliv evropskih sredstev, pozitivno neto finančno
               pozicijo ter posledično tisto, kar si skupaj vsi želimo. To je seveda izpolnjevanje
               ciljev lizbonske strategije in pozitiven vpliv evropskega proračuna, evropskih
               sredstev na gospodarsko rast in zaposlenost v Sloveniji. Naj bo dejstvo, da ima
               Slovenija evropskega komisarja za razvoj in znanost, simbolična zaveza tudi doma. Med
               vsemi prioritetami je namreč v vašem mandatu, in to bomo podpirali, še posebno
               pozornost treba nameniti vlaganju v znanje, raziskave in razvoj. Dvig javnih in
               privatnih izdatkov, večja učinkovitost in povezanost z gospodarstvom so temeljne
               naloge na tem področju. Nova vlada naj ve, da vedno, kadar se bo zavzemala za
               učinkovito pravno državo in ljudem prijazno javno upravo ter za nedotakljivost
               človekovih pravic, lahko računa na našo polno podporo. Še več. Pozorno bomo pazili,
               da pri tem kogarkoli ne bo zaneslo.</p>
               <p>V preteklih letih je naša vlada predlagala kar nekaj ustavnih sprememb, in sicer na
               področju regionalizacije, ustanavljanja oziroma formiranja oblikovanja vlada,
               izvajanja referendumov, tudi volilnega sistema. Morda, morda, to je vprašanje za vas,
               morda je prišel čas, da pozicija in opozicija ponovno premislita in skupaj oblikujeta
               nekatera stališča za spremembo ustave. Mi smo odprti za to diskusijo. Prepričani smo
               namreč, da bi bilo to dobro in bi prispevalo k večji učinkovitosti delovanja našega
               demokratičnega političnega sistema, decentralizacije države, in bi prispevalo tudi k
               hitrejšemu in bolj enakomernemu regionalnemu razvoju. Nedvomno eno od pomembnih
               področij, na katerem lahko sodelujemo.</p>
               <p>Spoštovani! Temeljni zadržek poslanskega kluba LDS je torej dejstvo, da med
               programski cilji koalicijske pogodbe nove vlade in sredstvi, viri za njihovo
               doseganje, ostajata dve temeljni nesorazmerji, nekonsistentnost in nedorečenost. Ob
               tem pa je tudi dejstvo, to je naša ocena, da kadrovska sestava predlagane nove vlade
               ni najboljša, saj je očitno, da je pri sestavi kriterij politične pripadnosti
               prevladal nad strokovno kompetentnostjo kandidatov. Liberalna demokracija Slovenija
               bo glasovala proti predlaganemu ministrskemu zboru. Hvala.</p>
            </sp>
            <sp who="SDZ4:CukjatiFrance">

               <speaker>PREDSEDNIK FRANCE CUKJATI:</speaker>

               <p>Hvala gospodu Ropu. Besedo ima gospod Miran Potrč, ki bo govoril v imenu Združene
               liste socialnih demokratov. Prosim.</p>
            </sp>
            <sp who="SDZ4:PotrčMiran">

               <speaker>MIRAN POTRČ:</speaker>

               <p>Gospod predsednik državnega zbora! Gospod predsednik vlade, kandidati za ministrico
               in ministre, kolegice in kolegi! Slovenija je na prelomnici. Potem ko je uspešno
               vstopila v Nato in EU ter s tem izpolnila dva glavna cilja nove samostojne slovenske
               države, mora sedaj zbrati znanje in pogum za nov razvojni zagon, za strmo in zahtevno
               pot v krog najrazvitejših držav EU. Naš cilj je boljše življenje ljudi v Sloveniji,
               zato je temeljni razvojni cilj Slovenije v naslednjih letih doseči povprečno raven
               gospodarske razvitosti in najrazvitejših držav članic EU. Tako bomo lahko ohranili in
               izboljšali doseženo raven socialne varnosti, pospešili razvoj vseh regij ter ohranili
               okolje. Nasledek bo večja kakovost življenja in celovit človeški razvoj. Te cilje
               bomo dosegli s spodbujanjem večje konkurenčnosti in prilagodljivosti ter
               inovativnosti in ohranjanjem solidarnosti celotne družbe. Za Združeno listo socialnih
               demokratov je bistveno, da se nov razvojni zagon doseže s soglasjem socialnih
               partnerjev ob upoštevanju evropskega socialnega modela, ki pomeni dinamično
               ravnovesje med ekonomsko, zaposlitveno in socialno politiko. Združena lista socialnih
               demokratov poudarja, da je dolgoročno mogoče zasnovati uspešen gospodarski razvoj le,
               če prevelike socialne razlike ne bodo ogrozile družbenega ravnovesja in zmanjševale
               zaupanja ljudi v demokratične institucije. Naš cilj je ustvariti družbo priložnosti
               za vse in najkasneje do konca leta 2010 doseči družbo polne zaposlenosti in močne, v
               svet odprte kulturne istovetnosti Slovenije. To so temeljni cilji, za katere se s
               svojo socialdemokratsko politiko zavzema Združena lista socialnih demokratov. Skozi
               te cilje tudi ocenjujemo program vlade in bomo ocenjevali kasnejše njeno konkretno
               ukrepanje.</p>
               <p>Spoštovani gospod predsednik vlade, kandidatka in kandidati za ministre! V pripravah
               na odločanje o imenovanju ministrov smo ocenjevali dosedanje delo strank vladne
               koalicije, njihove predvolilne programe in nastope, govor predsednika vlade Janeza
               Janše na seji 9. novembra letos, kadrovske kriterije za predlaganje ministrov,
               koalicijsko pogodbo, življenjepise in dosedanje delo predlaganih kandidatov za
               ministre, kolikor je bilo poznano in dostopno javnosti, ter predvsem tudi njihove
               predstavitve v matičnih delovnih telesih. Naj pri tem poudarim, da so bile
               predstavitve v mnogih delovnih telesih organizirane tako, da je primanjkovalo časa za
               konkretno obravnavo in da konkretna obravnava mnogokrat ni bila zaželena. Bolj je bil
               želen formalen pristop. Tudi večina današnjih poročil delovnih teles, menim, da ni
               korektna. Pripoveduje samo o tem, kaj so povedali ministri, ne pa tudi, kakšni so
               bili odzivi poslank in poslancev opozicije, ki ji odgovori niso bili dosledni. Takšne
               prakse doslej nismo poznali.</p>
               <p>Zaradi vsega navedenega je skupna ocena gradiv in razgovorov, da ne omogoča
               pozitivnega mnenja na pripravljen koalicijski sporazum in vsebinske cilje vlade, tako
               v vsebinskem kot kadrovskem pogledu. Soglašamo, da je predsednikova gesta, da od
               kandidatov za ministre zahteva podpis etičnega kodeksa, nekaj novega in za javnost
               brez dvoma dopadljivega. Čeprav zaveze v glavnem sledijo ustavnim in zakonskim
               obveznostim in ne prinašajo veliko novega; tudi to je treba vedeti. Ker pa so zbrane
               na enem mestu, pa bodo javnosti in opoziciji omogočale sprotno preverjanje in
               ocenjevanje, in prav zato je posebej zaskrbljujoče, da so določila etičnega kodeksa z
               ravnanji predsednika vlade, kandidatov za ministre ter tudi njihovih strank v
               mnogočem že kršena. Predsednik sam, recimo, ni spoštoval kadrovskih kriterijev, ki si
               jih je postavil; nihče ga ni silil, da morajo biti takšni, kot so bili. Med
               predlaganimi kandidati so bili in so še takšni, glede katerih je upravičen dvom, ali
               so pri svojem dosedanjem delu res spoštovali vsa določila kodeksa, predvsem pa
               spoštovali poštenje in pravičnost, zavračali zaradi funkcije ponujene privilegije,
               odkrito, jasno, nedvoumno pojasnjevali svoja stališča. Ker jih je predsednik vlade
               kljub temu predlagal za ministre, je prav dvomiti v iskrenost uresničevanja etičnega
               kodeksa v celoti. Mi bomo poskrbeli, da bomo to spremljali. Koalicijska pogodba je
               obsežna. V njej so tudi posamični sprejemljivi cilji, vendar je glede celote mogoče
               reči naslednje. Glede mnogih ciljev ostaja na ravni splošnosti, saj obljublja le
               preučitve, prizadevanja, zavzemanja, ne pove pa konkretneje, kako bodo ti cilji
               uresničeni. Hkrati vključuje pomembne nove materialne obveznosti za proračun in širšo
               javno porabo, ki pa niso kvantificirane in so v določenem smislu tudi protislovne z
               drugimi določili, ki predvidevajo zmanjšane prihodke proračuna in hkrati zmanjševanje
               deleža splošne porabe v bruto družbenem proizvodu. Glede materialnih ciljev in
               možnosti je torej koalicijska pogodba nekonsistentna, zato ni mogoče vedeti, katerim
               od spiska nalog, ki vse ne morejo biti uresničene, bo koalicija zares dajala
               prednost.</p>
               <p>In končno, da je glede vseh nalog in ciljev materialno omejena z izpolnjevanjem
               kriterijev za vstop v evropsko monetarno unijo, in z zagotavljanjem razmer za uspešno
               in učinkovito izkoriščanje evropskih sredstev, kar je razumljivo in pozitivno. Toda
               če k temu dodamo še prioritetne obveznosti za uspešno predsedovanje EU in mnoge druge
               obveznosti, potem gotovo lahko rečemo, da vse napovedi v koalicijski pogodbi ne
               morejo biti uresničene, in da so v mnogočem prazne obljube. Prioritet pa ne poznamo.</p>
               <p>Množica neusklajenih, materialno nevrednotenih, in mnogokrat protislovnih ciljev in
               nalog ne dopušča, da bi lahko cilje koalicije realno in odgovorno ocenjevali. Ravno
               obratno. Toliko je odprtega in nejasnega, da bo lahko koalicija oceno svojega dela in
               izpolnjevanja koalicijske pogodbe vedno prilagajala nekim interesom in govorila, da
               je uresničila nekaj, drugo pa ne bo uresničeno.</p>
               <p>Te ocene ne spreminja niti današnji uvod gospoda predsednika. Njegova značilnost so
               namreč opozorila, ki naj bi še dodatno relativizirala jasnost koalicijskih ciljev in
               programa, pa tudi prioritete so, kolikor je bilo mogoče slediti, postavljene nekoliko
               drugače, kot so v sami koalicijski pogodbi. Ocene o nekonkretnosti in protislovnosti
               ciljev in nalog koalicije so torej tudi po tem uvodu utemeljene.</p>
               <p>Toda v koalicijski pogodbi so, na žalost, kar zadeva Združeno listo socialnih
               demokratov, tudi naloge in opredelitve, ki so za nas vprašljive. Naj navedem
               nekatere. Med temeljnimi ukrepi za uresničevanje uspešne razvojne strategije so
               predvsem liberalizacija trga in prodaja lastniških deležev v nekaterih družbah,
               bankah in podjetjih. Torej, na račun zmanjševanja pravne in ekonomske varnosti
               zaposlenih in s prodajo lastniških deležev države, ne pa z vlaganji v razvoj, znanje
               in tehnologijo, naj bi prvenstveno pospeševali razvoj.</p>
               <p>Predvidene so spremembe davčne zakonodaje, ki so brez jasnega koncepta in ciljev.
               Uveljavitev zakona o dohodnini, ki prinaša manjšo obdavčitev ljudi z manjšimi
               dohodki, je za koalicijo še vedno vprašljiva. Napovedana je med drugim tudi posebna
               linearna in enkratna obdavčitev dohodkov od kapitala, dividend, obresti, kapitalskih
               dobičkov, najemnin od nepremičnin in podobno, nikjer pa ni določb o obdavčenju
               premoženja. Skratka, kdor ima veliko, bo plačal manj, plače pa bodo ostale
               progresivno obdavčene. Napoveduje se sistem doplačil za nekatere zdravstvene
               storitve. V obračun prispevkov zavezancev bodo vključene vse vrste dohodkov. Pospešen
               bo razvoj zasebnega šolstva na vseh stopnjah, med izbirne predmete se uvrščajo tudi
               zunajšolske dejavnosti, izobraževalne, športne in tudi vzgojne, koalicijska pogodba
               pa pri tem ne izključuje verouka v župniščih, sicer pa bo šola sploh postala bolj
               vzgojna in ideološka. Predvideno je ustanavljanje novih občin in oblikovanje
               razvojnih regij, ustanavljanje pokrajin ni politika te vlade. Raje mnogo občin, ki
               jih bo še naprej mogoče obvladovati in financirati po strankarskih interesih, saj je
               predvidena le ocena sistema financiranja, kar za enkrat še ne vemo kaj pomeni.
               Stanovanjski program nima nobenih kvantifikacij, zelo majhen je poudarek reševanju
               najemnih stanovanj, krivice najemnikov v denacionaliziranih stanovanjih in poslovnih
               prostorih niso niti omenjene, prav tako ne ogromne obveznosti slovenske odškodninske
               družbe in javnih financ na račun bodoče ali pa že opravljene denacionalizacije.</p>
               <p>Plačni sistem v javni upravi bo preverjen. To lahko tudi pomeni, da bodo zaradi
               interesov nekaterih elitnih skupin v okviru javnega sektorja zavržena vsa dosedanja
               prizadevanja in da bomo v plačnem sistemu začeli govoriti na novo.</p>
               <p>Predvideno je povečanje kmečkih, državljanskih in vdovskih pokojnin ter le minimalni
               in nejasni popravki v sistemu usklajevanja pokojnin šele po enem letu. Ureditev
               pravic do pokojnin slovenskim državljanom, ki imajo pokojninsko dobo v drugih
               republikah, kar je predsednik vlade obljubljal urediti še v svojem nastopnem govoru,
               pa niso več omenjeni. Predvideva so nov zakon o RTV, ki bo zagotavljal objektivno in
               nepristransko obveščanje. Tega doslej ni bilo in ga je treba urediti po vzoru in
               razmišljanjih koalicije. Še mnogo je določb, ki porajajo resne dvome, še mnogo je
               določb, ki tudi ne dajejo zagotovila, da se bodo uresničevale samo stvari, ki so v
               interesu večine državljank in državljanov.</p>
               <p>In končno, slovenska desnica ima zadnje čase izdatno slabo vest, ker v Združeni
               listi socialnih demokratov poudarjamo uveljavljanje človekovih pravic, pravic vseh
               manjšin in enake možnosti moških in žensk. Očitajo nam, da prav mi tega ne bi smeli
               in da naša prizadevanja niso iskrena. Toda uresničevanje človekovih pravic in pravic
               vseh vrst manjšin je ena od ločnic med desno in levo usmerjenimi političnimi
               strankami v Evropi. Zaradi teh vprašanj je svojo sestavo morala spreminjati tudi
               evropska komisija. V Sloveniji pa so se dosedanje koalicijske stranke, žal, ne samo
               one, do človekovih pravic obnašale tako nepozorno, mnogokrat zaničevalno in celo
               sovražno, da je razumljiva taka naša pozornost kot tudi njihova slaba vest. In tako
               neodgovorna politika do človekovih pravic in pravic vseh vrst manjšin se kaže tudi v
               koalicijski pogodbi. Na navedem zakaj.</p>
               <p>Pojem človekove pravice je na 75-ih straneh koalicijske pogodbe omenjen samo
               šestkrat, petkrat v zvezi z mednarodnimi odnosi in le enkrat, da je tudi zdravje
               človekova pravica. Enake možnosti žensk in moških pa v koalicijski pogodbi niso
               omenjene niti enkrat. Italijanski in madžarski narodni skupnosti je posvečeno 11.
               poglavje z obljubo podpisa posebnega sporazuma in sprejema posebne resolucije. To je
               prav in dobro, vsebine še ne poznamo. Pravicam romske skupnosti in nalogam občin, v
               katerih te pretežno živijo, ni posvečena niti ena beseda. Povečana pa bo policijska
               zaščita na teh področjih. Predsednik vlade je v svojem nastopnem govoru opozoril, da
               pri nas žive tudi druge narodne skupnosti, imenoval jih je neavtohtone. Obljubil jim
               je vsaj možnost negovanja lastne kulturne tradicije, čeprav to še zdaleč ne more biti
               dovolj, v koalicijski pogodbi o tem vprašanju ni več nobene besede. Čeprav je vladni
               zakon o istospolnih partnerskih skupnostih pred drugo obravnavo, če ga bo vlada
               priznala in posvojila v 30-ih dneh, vendar v koalicijski pogodbi o tem ni nič. V
               prejšnjem mandatu smo dopolnili 43. člen ustave in zapisali, da bomo z zakonom
               določili ukrepe za oblikovanje enakih možnosti moških in žensk pri kandidiranju na
               volitvah v državne organe in organe lokalnih skupnosti. Ta naloga, čeprav ustavna in
               jasna, v koalicijski pogodbi ni predvidena. In končno, poprava krivic izbrisanim je
               odpravljena z najavo ustavnega zakona. Kdor ga pozna, ve, da ni namenjen reševanju
               pravic izbrisanim, temveč ignoriranju odločitev ustavnega sodišča. Človekovim
               pravicam torej res ni posvečena nikakršna pozornost in potem začudenje, da jim
               pozornost posvečamo mi.</p>
               <p>Naj zaključim. Ni dvoma, da tudi predsednik vlade že pri sestavi ministrske ekipe ni
               upošteval kriterijev, ki jih je sam postavil. Ali res lahko verjamemo, da vsi
               predlagani ministri dobro poznajo svoj resor in imajo strokovne reference? Ali imajo
               vizijo in smo jo slišali? Ali imajo integriteto, ali lahko preverjamo njihove
               voditeljske lastnosti in sposobnosti, če doslej niso opravljali nalog, na katerih bi
               jih lahko dokazali, nekateri pa so bili tudi manj uspešni? Vsi ti kriteriji pri
               večini kandidatov niso bili upoštevani. Če smo bili ob predlaganju kandidatov še v
               dvomih o njihovi primernosti, smo po opravljenih predstavitvah glede mnogih
               zaskrbljeni. Le zelo redki poznajo svoj resor, imajo lastno vizijo, strokovne
               kompetence in voditeljske sposobnosti. Večina od teh takšnih lastnosti nima.
               Poskušali so jih prikriti ali z dolgoveznim splošnim govorjenjem ali pa z branjem
               koalicijske pogodbe. Žal, gospod predsednik, predlagani program in predlagana ekipa
               so pod vašimi načelnimi obljubami in tudi pod našimi pričakovanji. Sprejem odstopa od
               kandidature ene kandidatke, ki je tudi predlagana, po našem mnenju ne bi smela biti,
               te slike ne more spremeniti. Zaradi vsega navedenega je poslanska skupina Združene
               liste socialnih demokratov po skrbni presoji koalicijske pogodbe in opravljenih
               predstavitvah prepričana, da bi bilo tako ekipo ministrov neodgovorno podpreti. Zato
               bomo poslanke in poslanci Združene liste socialnih demokratov glasovali proti
               predlogu za imenovanje ministrov. Izražamo pa pripravljenost, da v skladu s svojo
               politiko in uskladitvami sodelujemo pri določanju in izvajanju rešitev, ki so
               nacionalnega pomena in glede katerih bo koalicija pripravljena iskati soglasje tudi
               preko okvirov vladnih strank. Vsaka stran, vlada in opozicija, mora sedaj odgovorno
               za Slovenijo opraviti svoje naloge. Hvala lepa.</p>
            </sp>
            <sp who="SDZ4:KlavoraVasja">

               <speaker>PODPREDSEDNIK MAG. VASJA KLAVORA:</speaker>

               <p>Hvala lepa, gospod Potrč. K besedi vabim predstavnika poslanske skupine Nove
               Slovenije Alojzija Soka.</p>
            </sp>
            <sp who="SDZ4:SokAlojz">

               <speaker>ALOJZIJ SOK:</speaker>

               <p>Spoštovani predsedujoči, predsednik vlade, kolegice poslanke in poslanci, vsi, ki
               sledite tej razpravi na balkonu! Danes je velik dan za napredovanje demokracije v
               Sloveniji. Nesporno dejstvo je, da se je večina slovenskih državljank in državljanov
               3. oktobra letos odločila za spremembe. V Novi Sloveniji smo se že znatno pred
               volitvami odločili, da bomo, ne glede na izid volitev, z vsemi močmi sodelovali v
               okviru koalicije Slovenija. Koalicija Slovenija je za mnoge demokratično čuteče
               Slovence bila v preteklih štirih letih edino upanje, da ima politika in politično
               delovanje kot skrb za skupno dobro še sploh svoj smisel. Zelo smo veseli, da se je za
               to usmeritev zavzela tudi Slovenska ljudska stranka, in da so se tako v Republiki
               Sloveniji združile vse tiste politične sile, ki tudi znotraj Evropske unije nastopajo
               enotno. Prav tako pa smo veseli, da je pravilnost te usmeritve bila prepoznavna tudi
               v stranki DeSUS, ki se je kljub nekaterim notranjim težavam pravilno odločila in se
               nam pridružila. Pred štirimi leti smo v tej stavbi poslušali, da je stanje po nekaj
               mesecih vlade Andreja Bajuka v državi alarmantno, katastrofalno. Magnetogrami, ki so
               zapisani, pričajo o tem, kaj vse se je takrat govorilo o postavljanju tiste vlade.
               Toda če danes pogledamo realno stanje, ne mine dan, ko nam sredstva obveščanja ne bi
               sporočala neke neverjetno destruktivne novice. Če se samo ozrem na novice, ki smo jih
               lahko poslušali ta teden, da ne grem veliko nazaj, nam en dan mediji poročajo o
               katastrofalnem finančnem stanju v ljubljanski mestni občini, verjetno še marsikateri,
               če bi bila pod pregledom javnosti oziroma medijev, drugi dan po ekskluzivni pogodbi
               med predsednikom stanovanjskega sklada in pa notarjem, ki je po naključju sosed tega
               direktorja oziroma predsednika slada, potem tretji dan o uničevanju dokumentov na
               fakulteti v Kranju, sinoči o nezakoniti, pa že prej razpisi na Slovenski železnicah,
               za katere smo v tem državnem zboru namenili ogromna sredstva. Skoraj vsak dan v teh
               zadnjih dnevih nam mediji poročajo o stečajih podjetij Jutranjka, Prebold, Planika.
               Gre za izgubo več kot 1000 delovnih mest. Skratka, lahko bi rekel, afera za afero. Pa
               ne trdim tukaj, da je za vse to kriva sedanja vlada, ki odhaja. Rad bi opozoril na
               neko težko stanje, ki ga imamo v tej državi v trenutku, ko po 12 letih vodenja vlad
               pod vodstvom Liberalne demokracije Slovenije to vlado oblikuje neka nova politična
               opcija. Ne bo lahko. Tej vladi, predvidevam, tudi ne bodo naklonjeni mediji, ne bodo
               naklonjeni sindikati, najverjetneje tudi ne mnoge inštitucije civilnih družb, vsaj
               izkušnje iz preteklosti kažejo na to, bomo pa zelo veseli v Novi Sloveniji, če se
               motimo.</p>
               <p>Toda spoštovani ministri in ministrica, kakorkoli že bo situacija težka, ne pozabite
               obljube, da se boste zavzemali za vladavino prava, za uresničevanje bistvenega načela
               pravne države, to je enakost vseh pred zakoni. To je danes rak rana v našem
               slovenskem prostoru. Ne pozabite na malega človeka, na slovenske družine, ki se težko
               prebijajo iz dneva v dan, saj mnogi ne zaslužijo dovolj, da bi preživeli. Ne pozabite
               na ogrožen obstoj slovenskega naroda, ki se ga poskuša uničiti skozi različne oblike
               moralne erozije. Če omenim poskuse legalizacije prostitucije, legalizacije mehkih
               drog, istospolnih partnerskih porok, umetnega oplojevanja zdravih žensk in kar je še
               temu podobnih poskusov. Ne pozabite na dosledno uveljavitev sodobnega tržnega
               gospodarstva in jasnih pravil igre, ki morajo biti za vse enake. In tu je velika
               finančna rezerva, o kateri je govoril pred menoj vodja poslanske skupine LDS gospod
               Rop. Ne pozabite na socialno državo, ki mora delovati na podlagi solidarnosti, osebne
               odgovornosti in ovrednotenja dela. Ne pozabite na skladen regionalni razvoj, ki bo po
               principih enakih možnosti ohranil poseljenost slovenskega podeželja. Brez malih
               kmetov Slovenija ne bo ohranjala kulturne krajine. Ne pozabite na državno upravo, ki
               mora biti prijazna ljudem in državljanom, da jim omogoči hitro in enostavno
               upravljanje vseh potrebnih administrativnih zadev. Konec koncev ne pozabite
               prisluhniti vsem, prav vsem državljanom, predvsem nemočnim in zapostavljenim, ki so
               najbolj ranljivi del naše družbe. Ker pa je slovenska država naša skupna skrb in
               dolžnost, bo pri vsm našem delu posebno pomembna vloga vloga parlamentarne opozicije.
               Brez opozicije ni demokracije. V tem smislu se bomo v Novi Sloveniji zavzeli, da bo
               opoziciji omogočeno učinkovito delo v tem državnem zboru. Nikakor ne smemo priti v
               skušnjavo, da bi bili argumenti moči nad močjo argumentov, kar smo v tem prostoru
               doživljali pretekla štiri leta. Vendar hkrati opravičeno pričakujemo, da bo opozicija
               konstruktivna, da bo podprla vse tiste projekte, ki so nacionalnega pomena za državo,
               in te obljube gospoda Ropa smo zelo veseli.</p>
               <p>V zvezi z delom opozicije pa naj opozorim tudi na to, da ima država posebno
               odgovornost, da zagotovi pogoje za oblikovanje medijsko pluralnega prostora. Izkušnja
               Nove Slovenije iz preteklosti je na tem področju zelo boleča. Če omenim samo
               javnomnenjske raziskave, ki jih je plačevala vlada, in vsi vemo, kakšne so bile.</p>
               <p>Prepričan sem, da je pred nami dobra vladna ekipa, in tako mislimo v Novi Sloveniji,
               ne glede na kritike, ki jih bodo danes tukaj že po naravi logike izrekali opozicijski
               poslanci. V njej so ljudje z različnih strokovnih področij, z veliko izkušnjami.
               Nekateri so že imeli tudi najbolj odgovorne funkcije v vladi, na ustavnem sodišču, v
               akademski sferi, v gospodarstvu. Skratka, vsi imajo za sabo bogate strokovne
               izkušnje. Od vas, spoštovana vlada, pa pričakujemo tako mi v državnem zboru kot tudi
               slovenska javnost ne samo kvalitetno, ampak tudi pošteno delo. Verjetno ni treba
               poudarjati, da vas bomo danes kot koalicijska Nova Slovenija podprli. Pri tem pa
               pričakujemo sodelovanje, ki si ga predstavljamo kot pomoč pri vašem delu, pa tudi
               kritiko vašega dela, ko bo to potrebno. Pričakujemo vašo pripravljenost prisluhniti
               predlogom, idejam, pobudam, ki bodo dane tukaj in izven tega prostora. Vsi skupaj si
               moramo prizadevati za dobre odnose, pri čemer bo zelo pomemben vaš odnos in
               spoštovanje do državnega zbora, do poslovnika državnega zbora. Želimo si, da bi
               sodelovanje obrodilo uspešno delo in kar največ dobrega za Slovenijo. Večina vašega
               dela je sicer zapisana, v Novi Sloveniji smo prepričani, da v dobri koalicijski
               pogodbi, po kateri se boste ravnali, toda realno življenje ljudi se velikokrat odvija
               nekoliko drugače, kot je zapisano v tej ali oni listini, in predvsem boste kot vlada
               morali pogosto prisluhniti in se videti v koži navadnih državljanov, kajti le tako
               jih boste lahko razumeli in jim pomagali.</p>
               <p>Naj za konec preberem citat, ki ga je zapisal Thomas Jefferson, ki pravi: <q>"Skrb za
               človeško življenje in srečo in ne njuno uničevanje je edini zakonit namen dobre
               vlade."</q> V imenu Nove Slovenije vam želim, da boste dobra vlada, in izražam
               pripravljenost Nove Slovenije, da vam pri tem pomagamo. Hvala lepa.</p>
            </sp>
            <sp who="SDZ4:KlavoraVasja">

               <speaker>PODPREDSEDNIK MAG. VASJA KLAVORA:</speaker>

               <p>Hvala lepa. Besedo ima predstavnik poslanske skupine SLS, gospod Jakob Presečnik.
           </p>
            </sp>
            <sp who="SDZ4:PresečnikJakob">

               <speaker>JAKOB PRESEČNIK:</speaker>

               <p>Gospod predsedujoči, gospod predsednik vlade, kandidatka za ministrico in kandidati
               za ministre, kolegice in kolegi! Slovenska ljudska stranka je že pred volitvami jasno
               nakazala, da želi po volitvah sodelovati s podobno mislečimi strankami desne sredine,
               strankami, ki tudi aktivno sodelujejo v evropski ljudski stranki. Tudi po volitvah
               smo ves čas delovali v tej smeri. Slovenska ljudska stranka je šla na volitve z dobro
               izdelanim programom, programom, ki je zajemal vsa področja, pomembna za razvoj države
               Slovenije. Po volitvah smo aktivno sodelovali pri pripravi in usklajevanju skupnega
               programa v koalicijski pogodbi. V pripravo koalicijske pogodbe smo vložili veliko
               volje, truda in znanja, aktivirali smo posamezne programske skupine, ki so se s
               programskimi skupinami ostalih koalicijskih strank prizadevale za usklajen program,
               ki bo osnova za takšno delovanje koalicije, tako na nivoju vlade kot državnega zbora,
               ki bo zagotavljal nadaljnji razvoj države Slovenije kot članice Evropske unije.
               Zadovoljni smo, da je marsikatera naša usmeritev vnesena v ta program. Z vsemi našimi
               ministri in poslanci v državnem zboru si bomo prizadevali za izvrševanje tega
               programa iz koalicijske pogodbe, seveda ne samo v tistih resorjih, ki jih bomo
               pokrivali in za katere bomo še posebej odgovorni, pač pa celotnega programa, seveda v
               okviru realno možnega in prioritet. Že ves čas smo si še posebno prizadevali in si
               bomo tudi pri delovanju vlade za celovito in usklajeno decentralizacijo države in
               zmanjševanje razlik v razvojni stopnji posameznih slovenskih regij, za zagotovitev
               varnega, prijaznega in zdravega življenjskega okolja v okviru trajnostnega naravnega
               prostorskega razvoja, za takšno družinsko politiko, ki bo zagotavljala človeka vredno
               življenje v osnovni družinski skupnosti, tudi s ciljem za stimulativni odnos do večje
               rodnosti oziroma izboljšanje demografskih trendov, za takšen sistem vzgoje in
               izobraževanja, v katerem bomo uresničili sanje o prihodnosti naših otrok in
               mladostnikom zagotovili odličnost na vseh ravneh izobraževalne poti, s takšno
               kmetijsko politiko, ki bo zagotavljala prihodnost slovenskega kmetijstva in podeželja
               v povezavi z ohranjanjem, varovanjem narave in pridelovanjem ter predelovanjem zdrave
               hrane, kmetijstva kot steber trajnostnega razvoja podeželja. Slovenija kot država z
               ugodnim srednje-evropskim položajem, kot država z dobrimi naravnimi in drugimi
               danostmi za razvoj številnih gospodarskih panog, kot država z dokazano delovnimi in
               sposobnimi ljudmi ima vse možnosti in pogoje za hitrejši in vsestransko uspešen
               razvoj, če bomo odpravili temeljno oviro, zaradi katere tudi sposobni in inovativni
               gospodarstveniki, obrtniki in podjetniki, svojemu delu zvesti kmetje in delavci v
               prihodnosti in k novim spoznanjem usmerjeni zdravniki, znanstveniki, učitelji, moški
               in ženske, mladi in starejši ne morejo doseči s svojim prizadevanjem ustreznih
               rezultatov, večje dodane vrednosti evropsko primerljivih plač.</p>
               <p>Kolegice in kolegi! Ministri, tako kot poslanci Slovenske ljudske stranke želimo
               biti aktivni soustvarjalci slovenske prihodnosti. Za to imamo ustrezno znanje in
               voljo. Naši ministri v vladi Republike Slovenije bodo temu dali ustrezni doprinos.
               Zagotavljamo, da delovanje ministrov SLS v vladi Republike Slovenije ne bo podobno
               najšibkejšemu členu in se bodo aktivno prizadevali za izvajanje zavez iz koalicijske
               pogodbe in za enotno in usklajeno delovanje vlade. Ne bomo razdiralci koalicije, kot
               želijo nekateri prikazati, pač pa aktivni soustvarjalci njene politike.</p>
               <p>Spoštovani! Poslanci poslanske skupine SLS bomo predlagano vlado Republike Slovenije
               podprli. Hvala lepa.</p>
            </sp>
            <sp who="SDZ4:KlavoraVasja">

               <speaker>PODPREDSEDNIK MAG. VASJA KLAVORA:</speaker>

               <p>Hvala lepa. Besedo ima predstavnik poslanske skupine SNS, gospod Sašo Peče.</p>
            </sp>
            <sp who="SDZ4:PečeSašo">

               <speaker>SAŠO PEČE:</speaker>

               <p>Spoštovani prisotni! Spoštovani predsednik vlade, gospod Janša, na letošnjih volitvah
               ste dobili volitve. Treba je dodati, da ste z zmago na volitvah dobili tudi tisto
               potrebno zaupanje državljank in državljanov. To potrebno zaupanje ste dobili tudi s
               strani predsednika Republike Slovenije, gospoda Drnovška, ko vas je predlagal za
               mandatarja, in s strani potrebnega števila poslancev, ki so vas podprli za
               predsednika vlade. Lahko bi rekli, da je na letošnjih volitvah dobil program SDS-a,
               nikakor pa ne moremo reči, da je na letošnjih volitvah dobil program vladajoče
               koalicije tisto podporo, ki bi ji morali slediti, če bi hoteli upoštevati voljo
               državljank in državljanov. Zato koalicijska pogodba, ki je pred nami oziroma ki so jo
               podpisale štiri politične stranke in v njej uskladile svoje interese in svoja videnja
               za prihodnja štiri leta, ne moremo šteti kot dokument, ki ga je treba podpreti v
               smislu izvajanja odločitev državljank in državljanov. In če ob tem upoštevamo besede
               predsednika vlade ob njegovem uvodnem nastopu danes, ko je povedal, da je koalicijska
               pogodba vsebinski temelj delovanja nove vlade in s tem delovanja izvršilne politike v
               naslednjih štirih letih, je prav, da se v uvodu dotaknem koalicijske pogodbe.</p>
               <p>Po oceni poslanske skupine Slovenske nacionalne stranke je koalicijska pogodba po
               eni strani napisana zelo togo, zelo usmerjajoče za posamezne ministre in bojimo se,
               da ministri, ne glede na to, kateri bodo poimensko, ne bodo imeli prostih rok, da bi
               se pravočasno odzivali na posamezne zadeve. Po drugi strani pa je treba povedati, da
               ta ozkost koalicijske pogodbe, torej tistega alfa in omega bodočega delovanja
               slovenske vlade vsaj po oceni Slovenske nacionalne stranke nosi v svoji vsebini kar
               nekaj, uporabil bom besedo, škodljivih elementov za kvaliteten razvoj naše države. In
               glede na to, da se v okviru poslanske skupine Slovenske nacionalne stranke zavedamo
               te togosti, te vnaprej določene, začrtane poti bodočim ministrom, dovolite, da
               izpostavim tiste stvari, ki so za nacionalno stranko v dokumentu koalicijske pogodbe
               popolnoma nesprejemljive. Začel bom pri uvodu in nadaljeval skozi posamezne vsebine.</p>
               <p>Bodoča koalicija, torej posamezni resorni ministri in vlada v celoti, naj bi se
               ukvarjala tudi s prednostnimi cilji na področju gospodarstva, kjer nam že v začetku
               povedo, da ne načrtujejo spreminjati zborničnega sistema v taki obliki, kot bi bil za
               Slovensko nacionalno stranko sprejemljiv. Po naši oceni je zbornični sistem z
               obveznim članstvom in seveda s tem z obvezno članarino eden izmed redkih preživelih
               negativnih elementov nekdanjega sistema, ki se je imenoval SFRJ. Po naši oceni je
               zbornični sistem tisti sistem, ki zavira svobodo podjetništva, je tisti sistem, ki je
               v nasprotju z osnovno idejo Evrope v tem tisočletju. In po naši oceni celo Evrope v
               prejšnjem tisočletju. V nadaljevanju koalicijske pogodbe je po naši oceni zelo
               pomemben poudarek predvsem postopka in pregleda umika države iz gospodarstva.
               Princip, kot ga navajajo oziroma predvidevajo v vladajočih strankah, in s tem ga bodo
               izvajali seveda ministri, je po oceni poslanske skupine Slovenske nacionalne stranke
               zgrešen. Njegova zgrešenost se bo odzivala oziroma odražala v razvoju naše države za
               naslednja štiri leta. Citiram del koalicijske pogodbe, ki kot ekskluzivo navaja, da
               bodo pomoč pri prodaji našega slovenskega premoženja izvajale različne mednarodne
               inštitucije, kot da v Sloveniji nimamo dovolj lastnih podjetij, ki bi bili sposobna
               izvajati in napovedovati, organizirati posamezno prodajo. Ne, ampak že v koalicijski
               pogodbi se postavlja tisti temelj, kjer se pove, da bodo pač tujci tudi v prihodnosti
               več vredni, ne vem zakaj, kot državljani Republike Slovenije. V nadaljevanju pod isto
               točko v koalicijski pogodbi sledi, da, poleg tega, da se bo koalicija zavzemala za
               prodajo državnih deležev, tudi tistih, ki imajo že po naravi svojega bita neke vrste
               naravni monopol, tudi to se nam zdi v Nacionalni stranki popolnoma zgrešeno. Ampak
               zakaj je zgrešeno? Naravni monopol po drugi strani pomeni, da konkurence na tem
               področju ni, da bo država iz svojih rok dala tisto, kar je na trgu edinstveno in na
               podlagi česar naj bi zadovoljevala javni interes. Poleg javnega interesa pa ne bi
               smela skrbeti izključno za pridobivanje finančnih sredstev. Navsezadnje o tem govori
               zakon o javnih gospodarskih družbah, ki v svoji prvi vsebini govori, da država na
               področju monopola, kjer ni konkurence, mora izvajati storitve ali pa kar koli z
               namenom zadovoljevanja interesa državljank in državljanov, ampak s prodajo tega,
               gospodje in gospe, bodoči ministri, predstavniki vlade, ne bomo mogli oziroma ne
               boste mogli izpolnjevati te prve faze, tega prvega načela, to je zadovoljevanje
               javnega interesa oziroma z drugimi besedami prodali boste zadevo, jo povrgli kapitalu
               in bo postala to kapitalska dobrina, ki bo podvržena kupni moči. Seveda kupna moč
               Slovencev ni enaka, je razlika. Z drugimi besedami, po moji oceni oziroma po oceni
               poslanske skupine Nacionalne stranke boste s tovrstnim pristopom prodaje državnega
               premoženja, ki ga predvidevate v koalicijski pogodbi, za katero ste sami rekli, da je
               alfa in omega delovanja bodoče vlade, pripomogli k temu, da bodo razlike med sloji,
               bogati - revni, še veliko večje, kot so bile.</p>
               <p>V nadaljevanju, prav tako s področja gospodarstva, je po oceni poslanske skupine še
               veliko pomanjkljivosti oziroma celo več škodljivih stvari. Predvsem pa ena bode v
               oči, in sicer, citiram: <q>"Koalicija bo spodbujala neposredne tuje naložbe."</q> To se
               mogoče sliši, če površno poslušamo, celo v redu, ampak zakaj ne piše, koalicija bo
               spodbujala domače naložbe, zakaj, če že država pomaga, recimo, prek davčne politike,
               subvencij, česar koli, zakaj se mora v koalicijsko pogodbo zapisati, da bodo tega
               deležni samo tuji investitorji, kot da slovenska podjetja niso dovolj dobra, da bi
               jih slovenska vlada nagradila. Ne, ampak koalicija si je postavila za svojo smernico,
               bodoči program, da bo spodbujala neposredne tuje naložbe z davčno in drugačno
               politiko. V Nacionalni stranki tovrstni pristopi niso bili nikoli dobrodošli, vedno
               smo jim nasprotovali in jim bomo nasprotovali tudi sedaj. Mi se pač ne sramujemo ne
               slovenskega podjetja, ne slovenskih državljanov in državljank. Lahko pa je razumljeno
               iz naslova te koalicijske pogodbe, da nekdo pač hoče postaviti Slovence in Slovenke v
               tisti sekundarni položaj.</p>
               <p>V nadaljevanju proračunske oziroma celotne javne porabe in pa državnega premoženja
               moram izpostaviti nestrinjanje poslanske skupine nacionalne stranke do predloga, kako
               se bo odvijalo oziroma razpolagalo z javnimi financami. Nikjer v koalicijski pogodbi
               ni zapisana po naši oceni edina sprejemljiva javnofinančna politika, to je
               zasledovanje sistema zmanjšanja davčnih prihodkov v naši državi in spodbujanje
               tistega deleža prihodkov, ki se imenujejo nedavčni prihodki. Torej, da bi
               razbremenili že v tistem osnovnem javnofinančnem aktu, proračunu, in pa vsako leto
               seveda tudi rebalansu državljane in državljanke.</p>
               <p>V nacionalni stranki se bojimo, da bo tudi ta vlada, temu dokaz je ta koalicijska
               pogodba, nadaljevala s tisto teorijo, najlažje je pač pridobivati finančna sredstva
               skozi davke. Ljudje jih pač morajo plačati, drugače so podvrženi kaznim. Ampak po
               naši oceni je to napačen pristop. Vlada Republike Slovenije, pa katerakoli, ali
               prejšnja ali sedanja, bi pač morala izkoristiti tisto, čemur pravimo menedžment,
               podjetništvo. Slovenija ima lasten kapital. Zakaj skozi ta lastni kapital ne
               zasledujemo prvega cilja, to je zadovoljevanje javnega interesa, in po drugi strani,
               kjer je kapital Republike Slovenije v obliki, recimo delniške družbe, pridobivati
               finančna sredstva.</p>
               <p>Kar se tiče proračuna oziroma javnih financ je za okvir nacionalne stranke tudi
               nepojmljivo, da v sami koalicijski pogodbi niso opredeljene naloge glede globalnih
               transferov svetovnih dohodkov, vprašanje, ki bo zelo aktualno v prihodnjem letu, in
               to posebej na podlagi direktive Evropske unije.</p>
               <p>V nadaljevanju tudi nikjer ni napisano oziroma dovolj natančno, in tu se pa bojimo,
               da je za razliko od ostalega dela koalicijske pogodbe preveč manevrskega prostora,
               kaj bo z obdavčitvami kapitalskih naložb. V določenem delu koalicijska pogodba seveda
               pušča oziroma namiguje na neke morebitne spremembe, v določenem delu pa koalicijska
               pogodba preveč togo usmerja delo bodočih ministrov.</p>
               <p>Kar se nadaljevanja tiče, in če seveda izpostavljam koalicijsko pogodbo, tudi v
               nacionalni stranki izpostavljamo neke vrste nenačelnost same vsebine koalicijske
               pogodbe. Po eni strani oziroma v določenem delu te pogodbe se predvideva prodaja bank
               tujcem. Po drugi strani pa v sami koalicijski pogodbi vladna ekipa navaja, da bo
               naredila vse, da bodo banke, citiram: <q>"da bo spodbujala varčevanje v bančnem
               sistemu"</q>. Ali ne bi bilo potem bolj smiselno, da del bančništva, pa recimo 50 plus 1,
               vlada zadrži v rokah državljank in državljanov oziroma naše države in na ta način
               oziroma v tem primeru spodbuja povečevanje naložb državljank in državljanov v tem
               bančnem sistemu. Ne pa, da odprodamo banke tujcem, po vsej verjetnosti, glede na to,
               da nikjer ni govora o kapitalski moči Republike Slovenije pri nakupu in prodaji bank,
               da ni izračunane oziroma ni predvidenih niti individualnih niti institucionalnih
               vlagateljev. Po naši oceni pač te stvari ne gredo skupaj oziroma se bodo odvijale v
               škodo naši državi, Republiki Sloveniji. Ko sem ravno pri področju bančništva. Za
               nacionalno stranko je sprejemljivo izključno samo eno: banke morajo ostati v lasti
               oziroma večinski lasti naše države. Tega se zavedajo vse evropske države. Poznamo
               primere iz Portugalske in Španije, ko so celo razveljavili prodajo in nakup
               posameznih bank, ker so vlade držav ocenile, da je to nesmiselno. Zakaj? Banka
               predstavlja servis finančnih storitev in zakaj bi oddali tovrstno zadevo, ki smo jo
               deset in nekaj let nazaj celo sanirali prek obveznic Republike Slovenije - jih bomo
               zdaj šli prodajat? Ob vsem tem pa se izpostavlja drugo vprašanje, vprašanje
               načelnosti bodoče vlade. Še leta 1999 je gospod Janša, torej današnji mandatar, bil
               sopodpisnik zakona o privatizaciji bank, ki je predvideval drugačno rešitev, kot jo
               predvideva danes v okviru te koalicijske pogodbe. To je zanimiv način razmišljanja.
               Po moji oceni je to škodljiv način razmišljanja - torej, da v nekaj letih človek tako
               zelo radikalno spremeni stališče glede enega najpomembnejših stebrov v naši državi.
               In v Slovenski nacionalni stranki ne bomo podprli nobenega zakona, ki bo utemeljeval
               ali pa spodbujal tovrstno privatizacijo slovenskega bančništva.</p>
               <p>Glede bank je bilo v preteklosti veliko rečenega, vendar se bojimo, da ko se
               posamezna politična opcija prelevi iz opozicijske v vladajočo, s tem spremeni tudi
               svoje osnovno stališče. In to je slaba popotnica za to vlado. Ta vlada je v
               koalicijski pogodbi dovolj jasno nakazala, komu bodo šle slovenske banke. Še enkrat
               pa poudarjam, sanirali smo banke, Novo Ljubljansko banko, Novo Kreditno banko,
               izključno skozi slovenski kapital. Leta 1996 je bil sklep Banke Slovenije, da je bila
               sanacija uspešno opravljena in da je ta sanacija državo stala 400 milijard slovenskih
               tolarjev. Ampak način, kot ga predvidevate, torej v tej prodaji, nakazuje na možnost
               oziroma nakazuje na naslednjo potezo, da ne bomo dobili povrnjene niti sanacijske
               vrednosti, kaj šele povrnjenega, recimo, deleža, ki ga imajo banke danes doma in na
               območju nekdanje Jugoslavije, navsezadnje pa tudi v svetu. Po naši oceni tovrstne
               zadeve ne bi smele biti prioriteta oziroma sploh ne bi smele biti elementi
               koalicijske pogodbe.</p>
               <p>Kar se tiče področja žrtev vojnega nasilja, moram povedati, da smo v okviru
               poslanske skupine nacionalne stranke prepričani in bomo vedno stali za tem, da nobena
               vlada, najsi bo ta ali ona, nima pravice spreminjati zgodovine, in tudi tu ne vidimo
               možnosti nobenega sodelovanja. Po naši oceni je zgodovina zato, da nas nekaj nauči,
               da se iz njenih napak ta država nekaj nauči. Ne pa, da se poskuša zgodovino
               prilagajati vladi ali posameznim političnim interesom.</p>
               <p>Tudi področje lokalne samouprave po naši oceni v bistvenih elementih nakazuje na
               bodoči negativni trend tovrstnega razvoja. Prvič, kar se tiče interesa po
               ustanavljanju novih občin, je le-ta v nasprotju z interesom nacionalne stranke. V
               nacionalni stranki smo prepričani, da je število občin v naši državi že danes
               preveliko. 192 oziroma 194 občin jasno nakazuje potrebo po finančnih sredstvih,
               nesposobnost lastnega preživetja in materijo nerazvojnih programov. Toda v
               koalicijski pogodbi pa še dodatno dopuščate možnost, da če se bo našel neke vrste
               političen interes oziroma v skladu z interesi prebivalstva, ob upoštevanju zakonskih
               pogojev in podobnih stvari <stage xml:id="Izredna-04-2004-12-03.stage8">(čeprav vsi vemo, kaj je zadaj)</stage>, se bo število občin še
               povečalo. To so stvari, ki so za nacionalno stranko nesprejemljive. Prav posebej pa
               je potrebno izpostaviti neke vrste lahko kvalificiramo mednarodno dejavnost bodoče
               vlade. Predvsem kar se tiče odnosov z Združenimi državami Amerike, kjer se po naši
               oceni sedanja oziroma nova vlada ne zna odločiti, kakšno stališče bo imela po eni
               strani do EU, po drugi strani do ZDA, komu bo poskušala bolj ugajati. Iz koalicijske
               pogodbe je razvidno tisto, kar ne bi smelo biti. To je, da se skuša ugajati tistemu,
               za katerega se ocenjuje, da je močen. Po naši oceni bi v prvi vrsti morala biti
               oziroma koalicijska pogodba bi morala izkazovati slovensko bit, ne pa to, da se notri
               napiše, da bomo poskušali ugajati ZDA. Medtem ko smo pred nekaj meseci vstopili v
               okviru EU, si že najdemo drugega partnerja. Po naši oceni so to stvari nenačelnosti.</p>
               <p>Prav zanimivo poglavje pa je seveda odnos Republike Slovenije s sosednjo Republiko
               Hrvaško, kjer je prav zanimivo, da si nova slovenska vlada prizadeva, da bi Hrvaška,
               v narekovajih berem zaradi tega, ker tako piše, <q>"ujela vlak med letom 2007 in 2009"</q>,
               po drugi strani pa smo slišali enega od predstavnikov vladajočih strank, da bo težil
               k temu, da bo Slovenija neto prejemnica finančnih sredstev. Ko pa točno vemo, da v
               tem trenutku Slovenija več ne bo mogla biti prejemnica, ampak bo neto dajalka
               sredstev. Ampak ne, nova vlada predvideva, da je to nacionalni interes oziroma celo
               več, ne da je to nacionalni interes, ampak citiram: <q>"Slovenija v zvezi z vprašanji
               meje s Hrvaško ne nastopa neposredno v imenu svojega nacionalnega interesa"</q>, pozorno
               poslušajte prosim, ampak piše, <q>"ampak v interesu EU."</q> Oprostite, ampak to je
               nepojmljivo, da Slovenija v odnosu do Republike Hrvaške ne bo zastopala svojega
               nacionalnega interesa, ampak bo zastopala evropski interes. Pa kaj, se sramujete, da
               ste Slovenci? Kar je osnova, braniti je treba naš interes. V Nacionalni stranki ne
               moremo dati podpore tovrstni ekipi, ki napiše take stvari v koalicijsko pogodbo.</p>
               <p>V nadaljevanju je še veliko, zelo veliko kritik <gap n="..."/> Ja, gospod Rupar, verjamem, da
               se smejete, da je vam čisto smešno in pa vseeno za slovenski nacionalni interes.
               Ampak to je vaša stvar. Prosim, ne obremenjujte države Republike Slovenije s tem.</p>
               <p>In kar se tiče novega poglavja, kjer nastopa velika količina nestrinjanja, je seveda
               pravosodje. V smislu iskanja rešitev za zmanjševanje sodnih zaostankov tudi ta vlada
               predvideva ukrepe, ki ne bodo imeli nobene posledice. Mi smo vam včeraj in nekajkrat
               nazaj nakazali, po naši oceni, tisto najkvalitetnejšo rešitev, to je omejitev
               sodniškega mandata. Če bi vlada Republike Slovenije sprejela in nakazala možnost
               omejitve trajnega sodniškega mandata, bi jasno nakazala, da je pripravljena sprejeti
               tudi ukrepe, in sicer tiste malo bolj energične ukrepe. Tako pa se bojimo, da bo
               posledica te vlade čez štiri leta sila bedna oziroma se opravičujem, da bo posledica
               to, da bomo izgubili tisti del lastnega ponosa in pa tisti del slovenskega premoženja
               v taki ali drugačni obliki, da bomo še bolj poskušali ugajati tujcem in drugim.</p>
               <p>Za zaključek dovolite še besedo. Glede na to, da je predstavitev stališča poslanske
               skupine Nacionalne stranke potekala v izogibanju imen posameznih ministrov in
               ministrice, kajti ocenjujemo, da je koalicijska pogodba, še enkrat poudarjam, žal,
               napisana tako togo, tako usmerjujoče, da je skoraj brezpredmetno, kdo bo vodil
               posamezen resor, ker je že tu notri napisano vse.</p>
               <p>V Nacionalni stranki seveda predloga ministrov ne bomo podprli. Ob vsem tem pa si
               seveda želimo, glede na to, da vemo, da bodo izvoljeni, mogoče samo napotek novim
               ministrom. Čim manj poskusite upoštevati koalicijsko pogodbo in čim več za Republiko
               Slovenijo. Hvala.</p>
            </sp>
            <sp who="SDZ4:KlavoraVasja">

               <speaker>PODPREDSEDNIK MAG. VASJA KLAVORA:</speaker>

               <p>Hvala lepa. Besedo ima predstavnik poslanske skupine DeSUS, gospod mag. Žnidaršič.
           </p>
            </sp>
            <sp who="SDZ4:ŽnidaršičFranc">

               <speaker>MAG. FRANC ŽNIDARŠIČ:</speaker>

               <p>Spoštovani predsedujoči, spoštovani gospod mandatar, spoštovani kandidati za ministre
               in ministrico, spoštovane poslanke in poslanci! Demokratična stranka upokojencev je
               nastala zato, da bi si kot politična stranka zagotovila možnost neposredno vplivati
               na življenje v tej državi. Tako je DeSUS na volitvah leta 1996 prišla v parlament s
               petimi poslanci, leta 2000 štirimi in letos v 2004 ponovno s štirimi poslanci. Čeprav
               se je stranka vsa leta svojega delovanja upirala na pol milijonsko volilno bazo
               upokojencev, so slednji na vseh volitvah državnega zbora večinsko podpirali predvsem
               druge politične stranke, odgovornost za svojo usodo in položaj v družbi pa praviloma
               neopravičeno nalagali naši stranki. Pri tem ni mogoče mimo dejstva, da je bil stranki
               program vsa leta prvenstveno naravnan v zaščito pridobljenih pravic upokojencev, kar
               se je nesporno pokazalo pri oblikovanju rešitev znotraj izvedene reforme
               pokojninskega in invalidskega zavarovanja v letu 1999. Zagotavljanje in ohranitev
               socialne države, ko gre za socialno varstvo, zdravstvene pravice, položaj invalidov,
               varstvo starejših in pomoči potrebnih je centralna vsebinska opredelitev, ki ji
               stranka ves čas posveča potrebno količino pozornosti. Formalno odprta za vse odrasle
               državljane je v njenem programu mogoče najti dovolj dobrih vsebin tudi za mlajše
               generacije, ki jim je potrebno zagotoviti dostopno izobraževanje, nato pa zaposlitev
               in druge pogoje za ustvarjanje družine. Za vse našteto je potrebna sredstva mogoče
               dolgoročno zagotavljati le ob uspešnem razvoju gospodarstva, ki naj ob ustrezni
               gospodarski rasti ustvarja novo vrednost, ki je potrebna za boljše življenje vseh na
               podlagi medgenaracijskega sporazuma in solidarnosti. Podpora naše stranke gre tudi
               skladnejšemu regionalnemu razvoju, nujni decentralizaciji in učinkovitejši lokalni
               samoupravi. Podpiramo pravno državo uveljavljenih človekovih pravic in enakih
               možnosti za vse generacije. Kot ideološko nevezana in samostojna stranka smo se v
               prejšnjih mandatih vedno odločali za vstop v vladno koalicijo z namenom uresničevati
               naš program v interesu naših volivcev in vseh drugih državljanov. Tako smo se tudi po
               letošnjih volitvah znašli pred novim tovrstnim izzivom, povabljeni smo bili k
               sodelovanju in dobili osnutek koalicijske pogodbe, v kateri smo iskali stične točke
               programskih usmeritev in začeli pogajanja s ciljem v koalicijsko pogodbo zapisati
               vsaj v glavnem vsebino tako, da bo sprejemljiva za temeljne cilje tudi našega
               programa. Zaradi številnih podtikanj, očitkov in celo groženj je prav, da javnosti,
               predvsem pa tudi upokojencem, povemo, kaj je tisto v tej pogodbi, kar je pripomoglo,
               da smo se odločili sodelovati tudi v tej koaliciji. Zapisali smo med drugim; da bo do
               30.6.2005 sprejet nov zakon s spremembami in dopolnitvami zakona o pokojninskem in
               invalidskem zavarovanju tako, da bo rast pokojnin dosledno sledila rasti plač od
               1.10.2005 dalje, da bo postopno uvedena vdovska pokojnina za vse upokojence najmanj v
               višini 10% od 1.1.2006 dalje, da bo regres za rekreacijo v prihodnjem letu višji za
               10 tisoč tolarjev, sicer pa naj bi postopno dosegel 75% tistega, ki ga prejemajo
               zaposleni v javnem sektorju.</p>
               <p>Ob pogajanjih na področju socialne varnosti, pravic in položaja upokojencev, smo se
               ves čas zavedali, da upokojenci, čeprav zelo številni, niso edini v tej državi, zato
               nismo mogli uresničiti v pogajanjih, in tudi nismo želeli, vseh pričakovanj. Ta
               pričakovanja pa so realna in so zgolj obliž na položaj in standard upokojenskega
               življa, ne predstavljajo pa rušenja ekonomske moči države, kajti gre za tako majhne
               popravke, da ti ne morejo pomembno vplivati na vse drugo.</p>
               <p>Vnesli smo poglavje o varstvu starejših, katerih je vsak dan več, in katerih
               problematika se bo zagotovo vedno bolj zgostila v nerešljive probleme, če na to ne
               bomo že prej pozorni.</p>
               <p>Koalicija ne bo zniževala ravni socialne zaščite. Ne verjamem, da je kdo v tej
               dvorani tisti, ki bi rekel, da lahko ukinemo socialne podpore ali doseženo raven
               le-te.</p>
               <p>Obseg pravic do zdravstvenih storitev se ne sme zmanjšati. Pri tem bo delovanje
               koalicije usmerjeno na tem področju v zmanjšanje čakalnih dob in v lažjo dostopnost.
               Potrebna sredstva za obvezni del obsega zdravstvenih pravic se bodo zagotavljala na
               podlagi popolne solidarnosti.</p>
               <p>Sprejeli bomo zakon o izravnalnih shemah, da bi preprečili selektivno zviševanje
               premij starejšim in bolnim zavarovancem na področju prostovoljnega zavarovanja. Že v
               letu 2005 bo treba preučiti možnost za zakonodajno ureditev uvedbe zavarovanja za
               dolgotrajno nego, ki predstavlja enega izmed zelo težkih problemov zdravstvene in
               socialne nege.</p>
               <p>Koalicija bo zagotovila ustanovitev in delovanje varuha bolnikovih pravic. Koalicija
               bo preučila možnosti za ustvarjanje pogojev za nastanek in razvoj mladih družin in
               postopnega uvajanja pravic iz naslova dela v družini. Koalicija bo podpirala
               decentralizacijo in krepitev lokalne samouprave. Koalicija bo zagotovila razumno
               uporabo prostora in nadaljevanje vzpostavljanja regijskih in naravnih parkov.
               Dosledno bo upoštevala evropske standarde pri varstvu okolja, voda in zemlje, naprej
               bo uresničevala nacionalni program varstva okolja.</p>
               <p>Pri umiku države iz gospodarstva smo zapisali postopnost, kar razumemo tudi
               smotrnost in premišljenost. Premoženje KAD-a bo podlaga za zagotavljanje dolgoročne
               stabilnosti pokojninskega sistema.</p>
               <p>Uspeli smo izboljšati predlog koalicijske pogodbe tudi v številnih drugih določbah,
               med katere sodi tudi ta, da se lahko koalicijska pogodba spreminja ali dopolni le v
               soglasju z vsemi podpisnicami.</p>
               <p>Vse povedano je bil temelj, ki je na svetu stranke odločil, da vstopimo v novo
               vladno koalicijo. Štirje poslanci DESUS-a smo glede tega enotni v nameri uresničevati
               dogovor v koalicijski pogodbi zapisanih ciljev odgovorno, ne da bi se pustili pri tem
               ustrahovati s strani tistih, ki tej odločitvi bolj iz ideoloških kot pa iz vsebinskih
               razlogov nasprotujejo.</p>
               <p>Glede na ustavnopravno ureditev je mogoče braniti in zagotavljati socialno državo v
               vsaki koaliciji, ne glede na njen ideološki predznak, še posebej zato, ker smo se
               dogovorili, da ideološke razlike ne smejo ogroziti delovanja koalicije pri
               uresničevanju dogovorjenih ciljev. Iz naštetih razlogov bo naša poslanska skupina
               predlog mandatarja za sestavo nove vlade podprla, kljub temu, da je mogoče že sedaj
               napovedati, da se morda koalicijska pogodba ne bo uresničila v celoti in v vseh
               točkah, vendar tudi vse prejšnje se niso. Hvala lepa.</p>
            </sp>
            <sp who="SDZ4:KlavoraVasja">

               <speaker>PODPREDSEDNIK MAG. VASJA KLAVORA:</speaker>

               <p>Hvala lepa. S tem smo izčrpali predstavitve stališč poslanskih skupin. Prehajamo na
               razpravo poslank in poslancev. Besedo dajem gospodu Rudolfu Petanu, SDS.</p>
            </sp>
            <sp who="SDZ4:PetanRudolf">

               <speaker>RUDOLF PETAN:</speaker>

               <p>Hvala za besedo. Spoštovani! V teh dneh poslušamo mnenja o sestavi nove vlade, o
               sposobnosti posameznih ministrov, o njihovih zmožnostih, se pravi, o sposobnosti
               celotne vlade. Pri tem slišimo tudi dobre želje, pa tudi pomisleke in dvome. Tisto,
               kar je pa tu malce čudno, bi pa ti dvomi posameznikov naj bili že zadosten <q>"out"</q>
               razlog za posameznega kandidata. Zanimivo je poslušati tudi mnenja nekaterih
               dosedanjih članov vlade, pravim nekaterih, ne vseh. Namreč, <q>"koalicijska pogodba je
               neuresničljiva"</q>. To pomeni, da so jo pripravljali ljudje, ki pojma nimajo, ki so
               sestavili pač nek spisek želja. Poslušamo lahko tudi, da so posamezni kandidati
               premalo znani, da jih ne poznamo s podobnimi izkušnjami in da niso strokovnjaki z
               določenih področij. Ali na kratko, nestrokovnost, neizkušenost in pomanjkanje
               menedžerskih sposobnosti. Pri tem ne bom očital tega, da je bila do sedaj tako rekoč
               neprestano na oblasti ena in ista politična opcija, zadevo bi želel predstaviti tudi
               z druge strani. Pri tem se lahko takoj vprašamo, po kakšnih kriterijih ali pa čigavih
               pa ste kandidata ocenili. Dejstvo je, da smo vsi študirali na istih šolah, po istem
               ali v istem šolskem sistemu, istih programih, razlika glede ocene strokovnosti je
               lahko samo v politični preferenci. Skoraj je postala navada, da ne rečem kar praksa,
               da če je pod predlogom kakšnega kandidata podpisana stranka tako imenovane leve
               opcije, je bil kandidat avtomatsko a priori apolitičen, neodvisen in visoko strokoven
               strokovnjak, v katerega se sploh ne sme dvomiti. Ko je šlo za drugo politično opcijo,
               pa je ravno obratno. Da je to tako, dokazuje tudi - ni to edini zveličaven primer in
               bi pojasnil vse, ampak kot drobec je primer Šimenc, ki je bil strokovnjak, ker ga je
               predlagala prava politična opcija, ne glede na to, da sploh nima diplome, ampak jo je
               celo ponaredil in je zmagal na natečaju, kakršenkoli je že bil, pred drugimi
               kandidati, ki so verjetno imeli diplomo. Očitno pa je še vedno strokovnjak, ker še
               nisem zasledil dvoma, kako je lahko opravljal delo, če ni imel diplome. Se pravi, je
               še vedno strokovnjak, ker za njim stoji očitno neka prava politična opcija. Da je
               nekaj narobe za našo predstavo in našo percepcijo o strokovnosti dokazujejo tudi,
               temu bom rekel, stranpoti. Če je dosedanja vladajoča struktura bila res tako visoko
               strokovna - je bila, tudi to je treba priznati, vendar če je bila res tako strahovito
               visoko strokovna, če je bila res edina sposobna voditi državo, se lahko upravičeno
               vprašamo, kako da niso zaznali, ker preprečiti verjetno se ni dalo, ampak pravočasno
               zaznati pa, recimo dogajanja okoli SIB banke. Tako dolgo je to trajalo, pa je niso
               zaznali. In kljub ovadbi, ki je bila dana z naše strani, jo še vedno niso zaznali. To
               bi želel poudariti, da tu verjetno ni bil samo v igri en človek, da je lahko to
               skrival pred drugimi, ampak je moralo biti več ljudi, ki so izpeljali takšno akcijo
               pri tako veliki vrednosti. Kako se lahko tako dolgo ne zazna pri taki strokovnosti
               Orion, pa Zbiljski gaj, pa zaprašeni spisi v omarah tožilcev. Preprečiti tega ni bilo
               mogoče, ampak zaznati pa, če je sodna veja neodvisna. Zaznati je bilo pa možno. Kako
               je možno tako dolgo nezaznavanje posojanja milijarde SIT stečajnih upraviteljev v
               Mariboru, in namesto da bi ta denar dobili delavci, so ga bili deležni direktorji
               nekih čudnih firm, ki ne vemo, ali bodo sedaj denar sploh lahko povrnili ali pa ne.
               Da ne omenjam poceni prodaje dobrih firm. Še in še bi lahko našteval. Vendar časa bo
               zmanjkalo, in bodo še kolegi verjetno povedali svoje.</p>
               <p>Ko gre pa za novo strukturo, za novo vlado, pa naenkrat tako strahoviti dvomi o
               strokovnosti in usposobljenosti. Sedaj pri tej strahoviti strokovnosti smo pa vse to
               doživeli. Vse to dokazuje, da tudi ta silna strokovnost po meri ene politične opcije
               očitno ni dovolj in da mora biti še kaj drugega, še kaj več. Pri tem bi želel
               poudariti, da prav gotovo so naše šolske institucije izobrazile večje število
               strokovnjakov in da niso vsi v eni politični opciji, to se pravi v dosedanji
               koaliciji. Če pa bi to bilo res tako, bi se pa morali vprašati o naši stroki. Vendar
               jaz imam precej mirno vest. Takšnih vprašanj ne bom postavljal, ker mi je odgovor
               jasen.</p>
               <p>To so ne nazadnje spoznali tudi Slovenke in Slovenci, in so se na volitvah odločili
               drugače. Očitno je dovolj te arogance in določanja, kdo je strokovnjak in kdo ne, po
               političnih merilih. Očitno so se naveličali prepričevanja, da je stroka samo na eni
               strani, in samo pri eni politični opciji, in da drugih ni, in da je v Sloveniji samo
               nekaj 100 ljudi, ki lahko vodijo državo. To je žalitev, to je samohvala brez primere,
               in aroganca brez primere. Slovenci in Slovenke smo prepričani, da je slovenski šolski
               sistem kljub marsikateri zablodi, uporabniki pa smo bili vsi, vsi smo šli skozi ta
               šolski sistem, ustvaril kader, ki je tudi politično razpršen, in da ima tudi
               politična opcija, ki je 3. oktobra zmagala na volitvah, dovolj strokovnjakov, ne bom
               rekel v izobilju, ampak dovolj za vodenje države.</p>
               <p>Če je tako menila večina volivk in volivcev 3. oktobra, tudi sam nimam strahu, da ta
               vlada tega ne bi zmogla, da ne bi zmogla te zahtevne naloge voditi državo.</p>
               <p>Sam bom seveda zato podprl takšen predlog, glasoval bom za. Predsedniku vlade in pa
               celotni vladi pa seveda želim uspešno delo.</p>
               <p>Hvala.</p>
            </sp>
            <sp who="SDZ4:KlavoraVasja">

               <speaker>PODPREDSEDNIK MAG. VASJA KLAVORA:</speaker>

               <p>Hvala lepa. Besedo ima gospa Majda Širca, LDS. Prosim.</p>
            </sp>
            <sp who="SDZ4:ŠircaMajda">

               <speaker>MAJDA ŠIRCA:</speaker>

               <p>Spoštovani predsednik vlade Janez Janša, če me mogoče poslušate izven teh prostorov.
               Ko ste predstavili svojo listo kandidatk in kandidatov, ste jo pospremili s
               komentarjem, da gre za dobro ponudbo, a zraven ste dodali, dobro znotraj danih
               razmer. S tem sklicevanjem na dane razmere ste nam nakazali, vsaj tako jaz razumem,
               pomanjkljivosti kandidatov, kar so nedvomno v nadaljevanju potrdili tudi hearingi.
               Najbrž ste hoteli tudi sporočiti s temi danimi razmerami, da ste bili determinirani s
               koalicijskimi partnericami in njihovo ponudbo, ki vam je ponudila to, kar vam je
               ponudila. Kakorkoli že, niste pretirano in v meri, kot ste napovedovali izkoristili
               tistega nabora 500 sanjskih pred volitvami obljubljenih strokovnjakov, ki naj bi jih
               imeli v čakalnici.</p>
               <p>Spoštovani odsotni mandatar, tudi kasneje ste potrdili rahel dvom v ekipo, ki ste jo
               predlagali. Nad njo oziroma ob njo menda nameravate postaviti vladni razvojni svet,
               ki bi s svojo strokovno avtoriteto skrbel za dobre odločitve vlad. Tak svet modrecev,
               ki lahko prepreči kakšno ne modro odločitev ministrov seveda pozdravljamo, še
               posebej, ker naj bi bdel nad razvojnimi in ekonomskimi vprašanji, ki so v koalicijski
               pogodbi v marsičem zamegljena. Res pa je, da bo njegov predvideni voditelj, ekonomist
               gospod Mičo Mrkaič, kmalu v konfliktnem položaju. Nedavno tega je namreč v Financah
               trdil, da kultura ubija, dobesedno. Znesel se je nad neinstitucionalno kulturo na
               Metelkovi, kjer naj bi bilo, citiram <q>"leglo levičarstva"</q> in kjer naj bi se
               <q>"razmetavalo z denarjem za kulturo, od katere ni nobene koristi"</q>, konec citata.
               Gospod Janez Janša, vprašam vas, komu boste takrat prisluhnili? Kulturnemu ministru,
               ki meni, vsaj tako na hearingu, da temu ni tako in da nas kultura oživlja, celo
               vzpostavlja, ali tistemu, ki pravi, da nas ubija?</p>
               <p>Spoštovani predsednik, da ste danes mandatar, gre zasluga tudi obljubljam, s
               katerimi ste dobili zaupanje ljudi. Vaši ministri teh obljub na hearingih niso več
               znali zagovarjati. Minister, pristojen za velik del plačne politike, delo in socialno
               varstvo, danes zagovarja model večje fleksibilnosti v zaposlovanju, kar pomeni tudi
               lažje odpuščanje delavcev. Če so bile včeraj socialne pravice še primarne, so danes
               relativne, češ, da stimulirajo k napredku, je bilo rečeno. Večina obljub je sicer
               ostalo, a kar nekaj se jih je zmehčalo. Kaj boste rekli tistim volivcem, ki so
               pričakovali verouk v šolah, danes pa ga ni več? Predvsem pa se danes sploh ne ve,
               koliko bo vse skupaj stalo.</p>
               <p>Zame je bilo sporočilo hearingov le eno, prodajali mogoče razprodajali bomo državno
               premoženje.</p>
               <p>Vaš tim prinaša, spoštovani mandatar, krnitev nekaterih pomembnih demokratičnih
               pridobitev. Minister za delo na primer meni, bodoči minister za delo, recimo meni, da
               civilnodružbene organizacije ni dobro, da jih vzdržuje država, soplačuje država, saj
               postajajo tako, kot pravi, korporativne državne institucije, češ, da tisti, ki
               plačuje, ima tudi vpliv na plačanega. Kako bo po tej logiki, spoštovani predsednik,
               lahko zaživel sklad za pluralizacijo medijev. Bo lahko neodvisen, če ga bo napajal
               proračun. In napajal naj bi le določen, za politiko zelo pomemben, segment medijskih
               vsebin, zgolj informativni program elektronskih in tiskanih medijev, politični
               program. Ali niso minili časi, ko je bilo možno regulirati medije. Pa ne gre le za
               tiste medije, ki so na trgu. Koalicijska pogodba zelo jasno izrazi veliko dvomov v
               objektivnost in nepristranskost programov javne televizije. Ali niso minili časi, ko
               je politika delala sezname primernih in neprimernih vsebin v šolskih programih? Danes
               slišimo, da niso. Ali niso minili tudi časi, ko se je verjelo, da je mogoče
               učiteljevo avtoriteto krepiti s povečanjem represije oziroma kaznovanje v šoli? Danes
               slišimo, da niso. Ali niso minili časi, ko se je ženske pošiljalo v kuhinjo? Danes
               slišimo, da niso. Tudi osebna stališča glede splava so danes drugačna, kot smo jih
               pridobili še v bivši državi.</p>
               <p>Gospod mandatar! Vaši kandidati so dobili nagrado. Ni nujno, da ste z njimi
               nagradili tudi slovensko ljudstvo, saj je vodenje politike nedvomno zelo odgovorno
               strokovno delo. Noben kodeks ne more zabrisati težav nekaterih kandidatov, ki smo jim
               bili priča na hearingih, nobeno sklicevanje na etičnost ne pomaga, če ni razumljeno,
               kaj pravzaprav etika je. Vaš kandidat za ministra recimo trdi, da zakon o istospolnih
               partnerskih skupnostih spada k zdravstvu, ergo, homoseksualci so bolniki in
               medicinska motnja. Tudi trdi, da je prostitucija stvar policije. Tudi, hm, drugi
               kandidat meni, da so tako imenovani izbrisani problem migracijske politike. To trdi
               tudi koalicijska pogodba. In na koncu, gospod mandatar, vas vprašam: Kaj pa
               izbrisani? Boste sedaj, kot je bilo zagroženo takrat, ko ste sedeli še tukaj na tej
               strani, uvedli kazenske postopke zoper uradnike, ki so izdajali odločbe izbrisanim,
               sicer skladno z odločitvijo ustavnega sodišča? Gospod mandatar! Danes je prešeren
               dan, ne samo zaradi tega, ker je 3. december, je dobesedno rojstni dan Franceta
               Prešerna, danes je tudi dan, ko so v kulturnih institucijah odprta vrata za vse
               obiskovalce. V politični instituciji so odprta vrata za novo vlado. Jaz jim želim, da
               se ta vrata ne bi zatikala v dobro vseh Slovenk in Slovencev in v korekturah tega,
               kar beremo v vašem programu, ki se ji reče koalicijska pogodba. Hvala.</p>
            </sp>
            <sp who="SDZ4:KlavoraVasja">

               <speaker>PODPREDSEDNIK MAG. VASJA KLAVORA:</speaker>

               <p>Hvala lepa. Besedo ima Janko Veber, Združena lista socialnih demokratov.</p>
            </sp>
            <sp who="SDZ4:VeberJanko">

               <speaker>JANKO VEBER:</speaker>

               <p>Hvala za besedo in lep pozdrav vsem. Ob postopku imenovanja ministrov v vladi
               Republike Slovenije, ki ga seveda neposredno lahko vežemo tako na koalicijsko pogodbo
               kot tudi predstavitev kandidatk in kandidatov v državnem zboru, me navdaja občutek,
               da vstopamo v Slovenijo, ki bo izredno centralistično urejena. Zakaj tak občutek? Gre
               za to, da skozi ta področja, ki sem jih sam spremljal v teh postopkih, torej promet,
               okolje in kmetijstvo, da je na področju prometa zagotovo eden od najsposobnejših
               kandidatov za bodočega ministra, ki bo zagotovo uveljavil tako evropsko prometno
               politiko za izgradnjo evropskih koridorjev, kar je tudi ob vstopu Slovenije v EU
               zagotovo ena največjih pridobitev, sicer bi ti koridorji zagotovo potekali izven
               našega ozemlja. Torej gre za izjemno razvojno priložnost in pomembno vlogo Slovenije
               znotraj EU skozi prometno politiko. Vendar vsa ostala področja, ki so bila
               predstavljena, mi kažejo usmeritev, ki pa ni najbolj ugodna.</p>
               <p>Če se dotaknem okoljske politike, gre za dejstvo, da naj bi dosledno spoštovali
               Naturo 2000, kar pomeni, da bomo 35% slovenskega ozemlja prepustili pravzaprav
               potrebam ptičev, ki so neposredno vključeni v to naturo in seveda tudi redkim
               živalskim vrstam ter tudi rastlinskim vrstam. Velik del Slovenije bo namenjen temu
               življu. To ni najbolj dobra usmeritev, že zaradi tega ne, ker Natura 2000 niti ni še
               dorečena, ni izpogajana v dovolj natančni vsebini v Bruslju, tako da bi se vlada
               morala zavzemati, da poskuša Naturo spraviti na čim bolj realna tla, ki bodo
               omogočala predvsem tudi obstoj ljudi na podeželju, in ne to območje prepuščati zgolj
               Naturi 2000.</p>
               <p>Naslednji problem, ki ga vidim pri okolju, je ta, da skozi predstavitev je bilo
               nakazanih zelo malo možnosti, da bi v obdobju te vlade, če bo štiriletni mandat,
               prišlo do realizacije rešitve jedrskega odlagališča, do realizacije rešitve
               obvladovanja komunalnih odpadkov, verjetno skozi sistem sežiganja. In če se v tem
               obdobju to ne realizira, bo morala Slovenija reševati ta problem zunaj svojih meja.
               To pomeni, da bomo imeli zelo majhen vpliv tudi na vsakodnevne probleme, ki jih pač
               komunalni odpadki povzročajo, hkrati pa to seveda pomeni odliv domačega kapitala
               izven Slovenije, kar pomeni, da se zmanjšuje vpliv nekega možnega regionalnega
               razvoja in da se s tem spodbuja pravzaprav centralizem in prevelik vpliv prek drugih
               zunanjih mednarodnih ustanov na razvoj Slovenije.</p>
               <p>Če za hip preskočim potem še na kmetijsko politiko, ravno tako lahko zasledimo, da
               bo šlo pri kmetijski politiki za izjemno povečanje posestne strukture. In glede na
               to, da v Sloveniji nimamo zemljiškega maksimuma, pomeni, da bomo imeli zelo velike
               možnosti za to v tem štiriletnem obdobju, da bodo postali posamezniki izjemno veliki,
               ali zakupniki ali pa lastniki zemljišč. Kar pomeni na drugi strani zopet praznjenje
               podeželja oziroma to je možno doseči samo, če vmes propade toliko in toliko majhnih
               kmetij.</p>
               <p>In da je temu tako, lahko zasledimo tudi iz koalicijske pogodbe, ki zelo jasno
               govori o tem, da bomo skupno kmetijsko politiko, ki je sicer po mojem mnenju izjemno
               primerna za slovensko področje, začeli uvajati šele po letu 2007 oziroma od leta 2007
               do leta 2013 naj bi pravzaprav zastavili tisto regionalno politiko oziroma regionalni
               pomen skupne kmetijske politike. V obdobju te vlade se torej s tem ne bomo preveč
               obremenjevali. Če k temu dodam še dejstvo, da bo pri tem imel zelo pomembno vlogo
               tudi sklad kmetijskih zemljišč in gozdov Republike Slovenije, ki že danes razpolaga z
               daleč največjim nepremičninskim premoženjem v Sloveniji, ki pa je ves čas svojega
               delovanja izjemno neprijazen do lokalnega okolja in do regionalizma, saj se ves
               kapital iz tega okolja koncentrira v Ljubljani in ne ostaja na območjih, kjer se ta
               kapital skozi te naravne danosti ustvarja, pomeni, da tudi to kaže na izjemno
               centralistično usmerjenost upravljanja države. In če k temu dodam še zmanjšanje
               vpliva stanovanjskega sklada Republike Slovenije, ki se naj ne bi več ukvarjal z
               nepremičninskim poslovanjem oziroma naj ne bi več vplival na nepremičninski trg,
               pomeni, da se slabi regionalna politika, kajti ravno stanovanjski sklad je imel
               izjemno dober občutek za to, da se je veliko kapitala prenašalo tudi na oddaljenejše
               kraje in s tem ohranjalo tudi možnost skladnega regionalnega razvoja. Z ukinjanjem te
               pristojnosti stanovanjskega sklada pomeni, da gremo v centralizacijo ravnanja z
               nepremičninami, kar pa ne bo imelo takšnih učinkov na razvoj države, kot jih je imel
               ta sklad do sedaj.</p>
               <p>Samo upam, da bo vlada resnično uspešna pri vseh aktivnostih, ki se bodo navezovale
               na možnost pridobivanja sredstev iz evropskih skladov. Če tega ne bo, bo ta moj
               občutek centralizma zagotovo doživel realizacijo v največji možni meri. Ta sposobnost
               črpanja evropskih sredstev bo pa zagotovo zelo majhna, če se bodo upoštevali ozki
               strankarski interesi, ki običajno ne prispevajo k temu, da se gre v širino, ampak se
               poskuša izpolniti in realizirati nek ozek interes, ki običajno ne pomeni velike
               pridobitve za širše množice. Upam, da se bo tudi uveljavila obljuba, ki je bila dana
               tako s strani predsednika vlade, da bo opozicija sodelovala tudi v organih
               upravljanja skladov in tudi v podjetjih, ki bodo ključni za usmeritev kapitala v
               Sloveniji oziroma razvoj tudi posameznih območij. In če to ne bo realizirano, bo ta
               občutek centralizma res, ponavljam, prevelik. Želim si, da bi Slovenija peljala svoj
               razvoj na način, ki jo tudi nekako loči od drugih članic Evropske unije, namreč, bolj
               smo poseljeni, bolj je razpršena poseljenost v Sloveniji kot v drugih državah
               Evropske unije, in mislim, da je treba to tudi na naši nadaljnji poti uspešno
               zagovarjati in uveljavljati. Hvala.</p>
            </sp>
            <sp who="SDZ4:KlavoraVasja">

               <speaker>PODPREDSEDNIK MAG. VASJA KLAVORA:</speaker>

               <p>Hvala. Besedo ima gospod Robert Hrovat, SDS.</p>
            </sp>
            <sp who="SDZ4:HrovatRobert">

               <speaker>ROBERT HROVAT:</speaker>

               <p>Hvala za besedo. Spoštovani gospod predsednik vlade, spoštovane kolegice in kolegi!
               Predlog liste kandidatov, katero je v obravnavo oziroma potrditev posredoval gospod
               mandatar, in glede na to, kako so kandidati opravili zaslišanje pred matičnimi
               delovnimi telesi, lahko rečem, da je zelo primerna in strokovno dobro podkovana.</p>
               <p>Ob spremljanju njihovih nastopov sem se prepričal, da so si kandidati in kandidatka
               za ministre zadali veliko pomembnih nalog, ki jih je potrebno opraviti. Seveda bo za
               vse to potrebno tudi veliko usklajevanja in koordinacije med posameznimi resorji. V
               koalicijski pogodbi so jasno določene prioritete bodoče vlade, zato je v tem trenutku
               najpomembnejše, da vlada preide k izvrševanju nalog oziroma da čim prej začne z
               delom. Kandidati, katere sem imel priložnost poslušati, so me s svojimi nastopi
               prepričali. Menim, da je v tem trenutku najpomembnejše spoznanje, da so programska
               izhodišča za delovanje vlade v naslednjih štirih letih dobro zastavljena. Predvsem mu
               kot velikega zagovornika zdravega življenjskega okolja, veseli nekaj novosti na
               okoljskem področju, predvsem na področju ravnanja s komunalnimi odpadki, kjer bo
               država končno prevzela aktivno vlogo pri določanju lokacij deponij. Priložnost sem
               imel spremljati tudi izvajanje bodočega zunanjega ministra in kandidata za ministra
               za obrambo. O gospodu Ruplu, mislim, da nima smisla izgubljati besed, saj se je z
               dosedanjim delom dokazal, kako zelo je vešč tega posla. Prav gotovo pa je pozitivno
               presenetil kandidat za ministra za obrambo gospod Erjavec, saj je iz njegovega
               programa zaznati kar nekaj novosti, ki bodo v prid tudi dejavnosti, iz katere
               prihajam sam. Nimam se namena spuščati v detajle programov posameznih kandidatov, bi
               pa rad predstavil še nek drug vidik vsega dogajanja v zadnjem času, ki me je precej
               motil.</p>
               <p>Namreč, o ministrskih kandidatih je bilo v medijih zaslediti vse preveč negativizma.
               Nizale so se sence dvoma, veliko se je špekuliralo in prav vesel sem, da so vse te
               namige kandidati s svojimi argumentiranimi nastopi tudi demantirali. Pomembno se mi
               zdi, da končno začnemo gledati v prihodnost in končno skupaj poskušamo delati dobro
               in bolje, v dobrobit vseh Slovenk in Slovencev. Časa za ocene dela ministrov bo še
               veliko, ampak mislim, da bo uspešnost države kot celote v veliki meri odvisna tudi od
               nas, poslank in poslancev, saj bo na nekaterih področjih potrebno končno tudi preseči
               razdeljenost v politiki ter sprejeti odločitve, ki bodo resnično v prid vsem
               državljanom. Seveda bom z veseljem predlagano listo kandidatov za ministre podprl.
               Hvala.</p>
            </sp>
            <sp who="SDZ4:KlavoraVasja">

               <speaker>PODPREDSEDNIK MAG. VASJA KLAVORA:</speaker>

               <p>Hvala lepa. Besedo ima gospod mag. Borut Sajovic, LDS. Prosim.</p>
            </sp>
            <sp who="SDZ4:SajovicBorut">

               <speaker>MAG. BORUT SAJOVIC:</speaker>

               <p>Spoštovani predsednik, spoštovani predsednik vlade, kandidatka, kandidati za
               ministre, poslanke in poslanci, vsem skupaj lep prijazen dober dan. Razpravljati
               želim o področju, ki ga najbolj poznam, to je kmetijstvo, ki je vsekakor eno od
               najpomembnejših področij in pa problemov, s katerimi se ukvarja Evropska unija, nič
               drugače pa tudi ni v Sloveniji, pri nas je na to življenjsko vezano številno
               prebivalstvo.</p>
               <p>Kandidatki za ministrico za kmetijstvo, gozdarstvo in prehrano gospe Mariji Lukačič
               po njeni predstavitvi na matičnem delovnem telesu ne moremo očitati nepoznavanja
               področja kmetijstva. Res pa je, da v številnih kmetijskih zgodbah iz bližnje
               preteklosti tako dobrih, žal pa tudi slabih, ki so slovenski javnosti zelo dobro
               poznane, nastopa v glavnih vlogah. Na osnovi njene predstavitve lahko sklepamo, da
               celotno področje kmetijstva, gozdarstva in prehrane ne bo deležno enake skrbi in pa
               pozornosti - to mislim, da ni prav - , temveč bodo poudarki njenega ministrovanja
               spodbujanje povečevanja posesti na velikih kmetijah in s tem povezana zakonska
               ureditev in reorganizacija tako sklada kmetijskih zemljišč in gozdov Republike
               Slovenije ter projekta priprave pravnih podlag za ureditev vzajemnega zavarovanja za
               primer naravnih nesreč v kmetijstvu. Dobro, zelo potrebno, toda za celovit pregled
               izjemno občutljivega in za Slovenijo nadvse pomembnega področja, žal, precej premalo.
               Kandidatka je bila v odgovorih na čisto konkretna vprašanja, ki se nanašajo na trdo
               vsakdanje življenje naših pridnih kmetov in gozdarjev, preveč splošna, medla in
               neprepričljiva. Na nekatera vprašanja pa poslanci Liberalne demokracije Slovenije
               sploh nismo dobili odgovora. Tako, recimo, nam kandidatka za ministrico tudi po
               dvakratnem dodatnem zaprosilu ni hotela ali zmogla, bog ne daj, pa ne znala
               zagotoviti, da bosta ministrstvo ter agencija v mandatu 2004-2008 delovala in
               funkcionirala tako, da bo Slovenija lahko počrpala ves evropski denar, ki je oziroma
               bo namenjen slovenskemu kmetijstvu in slovenskemu kmetu, da ne bo prihajalo do
               vračanja teh težko prigaranih sredstev v evropski proračun. To pa je za danes in
               jutri ključno vprašanje slovenskega kmetijstva. Nasploh pa se je v večin vprašanj, ki
               so zahtevale odgovore v zvezi s konkretnimi finančnimi posledicami, na primer višje
               pokojnine kmetov, zgodnejše upokojevanje kmetov, brezplačna, še kako potrebna pravna
               pomoč kmetov, izognila s pojasnilom, da je za to potrebno narediti analize. Ob tem
               moramo opozoriti na dejstvo, da kandidatka tudi ni pojasnila, kako namerava izvesti
               doakreditacijo agencije, ki bo v letu 2005 imela pomembne naloge pri črpanju denarja
               iz številnih evropskih skladov. Povedala je, da 160 zaposlenih na agenciji zadošča za
               izvajanje tudi novih ukrepov, le da se agencija mora drugače organizirati, da bo
               obvladovala vse to področje. Poznam delovanje agencije, danes teh 160 ljudi ni kos
               tem nalogam in pa problemom, s katerimi se v Sloveniji ukvarjamo danes, zato
               poudarjam: agencijo je potrebno strokovno in pa še dodatno kadrovsko okrepiti.</p>
               <p>Kot sem že omenil, je gospa kandidatka veliko pozornost namenila zemljiški politiki
               oziroma načrtom za spodbujanje povečevanja posesti velikih kmetij. Res velikih, žal,
               pomeni propad malih kmetij, ki pa so z vidikov za slovenski prostor še kako
               dragocene. Prav zato nas je glede na dejstvo, da je med kratkoročnimi nalogami
               ministrstva tudi priprava uredb in pa drugih podlag za izvedbo subvencij, zanimalo,
               kakšen je njen odnos do teh razpisov, ki so sedaj prilagojeni bolj velikim kmetom.
               Zanimal nas je tudi njen odnos do preživetja številnih malih kmetij, kar je tesno
               povezano s problematiko trajnostnega razvoja podeželja in pa poseljenosti te naše
               lepe domovine. Ob stališču gospe kandidatke, da je v Sloveniji potrebno obdržati vsaj
               40 tisoč malih kmetij, smo pričakovali, žal pa ne tudi dobili, njena konkretna
               zagotovila, da bo kot ministrica spremenila ustrezne uredbe tako, da bi sami razpisi
               bili bolj usmerjeni v ohranitev malih kmetij ter bolj namenjeni demografsko ogroženim
               področjem oziroma območjem, ki imajo omejene možnosti za kmetijsko delovanje. In
               takih je v Sloveniji veliko.</p>
               <p>Naj navedem samo primer, da je na področju zelenjadarstva sedaj pogoj za pridobitev
               podpore najmanj en hektar velik vrt. Kot že rečeno, teh konkretnih zagotovil za
               ohranitev malih kmetij od gospe kandidatke nismo dobili.</p>
               <p>Gospo kandidatko Marijo Lukačič, smo poslanci Liberalne demokracije Slovenije
               vprašali tudi, kako se bo kot ministrica lotila zmanjševanja zaostankov pri reševanju
               pritožb. Na prvi stopnji je to agencija, na drugi stopnji je to ministrstvo za
               kmetijstvo. Tudi tega konkretnega odgovora nismo dobili. Je pa seveda kasneje, ko je
               gospa kandidatka zaznala težavo, izpostavila pomembnost povečanja brezplačnega
               pravnega svetovanja kmetom, s čimer se močno strinjamo tudi v Liberalni demokraciji.
               Obenem pa izražamo bojazen, da tudi v tem mandatu ne bo ostalo vse pri zgolj
               prestrogem nadzoru.</p>
               <p>Pri tako velikem številu pritožb, morate vedeti, da teh pritožb je v Sloveniji
               skoraj 6000, je jasno, da je treba preveriti sistem v celoti. S sistemom je nekaj
               narobe. Ob velikem številu nerešenih pritožb pa v Liberalni demokraciji Slovenije
               poudarjamo tudi potencialno velike finančne obveznosti iz naslova zamudnih obresti.
               Prav je in pošteno bi bilo, da je palica zamud enako dolga za državo, za kmeta,
               gozdarja in pa tudi ostale državljane.</p>
               <p>Ob dodatnem, brezplačnem pravnem svetovanju, ki naj bi se po besedah gospe
               kandidatke izvajalo kar prek kmetijsko-gozdarske zbornice, opozarjamo tudi na
               potrebo, da se ta razmerja med kmetijsko-gozdarsko zbornico, kmetijskim institutom in
               javnimi zavodi ponovno preverijo in pa uredijo. Posebnih zagotovil za to s strani
               gospe kandidatke nismo dobili.</p>
               <p>Se pa strinjamo z njenim stališčem, da je potrebno dvigniti prag za obvezno članstvo
               v kmetijsko-gozdarski zbornici, ali pa bi bilo še bolje to urediti tako, da se to
               članstvo opravi na prostovoljni osnovi.</p>
               <p>Če povzamem. Iz predstavitve gospe Marije Lukačič izhaja, da bo storila vse
               potrebno, da se bodo slovenske kmetije povečale. Žal pa se pozablja na tiste drobne,
               še kako pomembne obdelovalce krajine, ki bodo s tem nedvomno življenjsko prizadeti.
               Očitno bodo šle v tej smeri tudi spremembe in dopolnitve strategije razvoja
               kmetijstva in podeželja, kar bo eden pomembnih projektov ministrstva v tem mandatu.
               Žal pa nas kandidatka ni zadovoljivo prepričala, da bo v resnici ustvarila tudi
               pogoje za razvoj malih kmetij na območjih z omejenimi možnostmi. S svojimi splošnimi
               odgovori na konkretna vprašanja ter tudi z neodgovarjanjem na postavljena vprašanja
               nas ni prepričala niti v svojo kompetentnost, da je sposobna spopadati se s
               številnimi izzivi, ki jih pred slovensko kmetijsko in gozdarstvo predstavlja članstvo
               Slovenije v EU. Nezanemarljivo je tudi dejstvo, da ni bilo odgovora na vprašanje,
               kako bo sama osebno na diplomatskem parketu EU uveljavljala interese slovenskega
               kmetijstva.</p>
               <p>Menimo tudi, da je gospa kandidatka v svoji predstavitvi neupravičeno zaobšla
               obširno in pa za zdravje slovenskih potrošnikov izredno pomembno področje varstva
               zdravja oziroma pridelave varne hrane. In nenazadnje, čudi nas tudi dejstvo, da je
               predsednik vlada za vodenje resorja, kjer proračunski izdatki znašajo skoraj 190
               milijonov evrov, predlagal gospo Marijo Lukačič, katere vloga pri nepravilnostih
               delovanju sklada kmetijskih zemljišč in gozdov v preteklosti in tudi še danes ni
               zadovoljivo in pa v celoti pojasnjena.</p>
               <p>V tej zgodbi najbrž tudi ni nepomembno, kaj si to tem misli slovenska javnost, je pa
               sporočilo, ki smo ga danes prebrali v častniku Delo, ko je bila opravljana
               javnomnenjska raziskava na tem področju, še kako zgovorno. Dejstvo je, da javnost
               kandidatke ne podpira. Dejstva in dejanja, ki so bila vzrok nepodpori kandidatke na
               odboru, se do danes niso v ničemer spremenila. Mnenja smo, da slovensko kmetijstvo in
               slovenski potrošnik potrebujeta konkretne ukrepe za hitrejše izboljšanje ne tako
               slabe dediščine. Napredka in razvoja pa medle in tihe obljube te ekipe ter
               birokratski pristop vsekakor ne zagotavljajo. Zato v Liberalni demokraciji Slovenije
               predlagane kandidatke kljub trudi po razumevanju ne bomo podprli. Bomo pa kot
               opozicijska stranka delovali v prid slovenskega kmetijstva in slovenskega kmeta.
               Hvala lepa.</p>
            </sp>
            <sp who="SDZ4:KlavoraVasja">

               <speaker>PODPREDSEDNIK MAG. VASJA KLAVORA:</speaker>

               <p>Hvala lepa. Besedo ima gospod Anton Kokalj, Nova Slovenija.</p>
            </sp>
            <sp who="SDZ4:KokaljAnton">

               <speaker>ANTON KOKALJ:</speaker>

               <p>Spoštovane kolegice, spoštovani kolegi! Spoštovani predsednik vlade, predsedujoči,
               kandidatka za ministrico in ostali kandidati! Lep pozdrav! Najprej nekaj osebne note
               pri tej razpravi, potem pa še nekaj, bi rekel, strankarske note.</p>
               <p>Že od otroških let sem na svoji koži čutil, kaj pomeni biti drugačen. Čutil sem, kaj
               pomeni sklicevanje na svojo vest, moralo in etiko in kaj pomeni, če se, recimo, pri
               10 letih moraš javno zagovarjati, zakaj, recimo, hodiš v cerkev. Razlogi za tako
               stanje v takratnem času so jasni, jasni so tudi dejavniki, ki so omogočali sistemu
               uresničevanje takih situacij. In danes, ko se samo na podlagi najbolj normalnega
               dogodka v demokratični družbi, to je posledic volitev, odvija pred nami proces
               postavljanja nove vlade, kar je drugi najbolj normalen dogodek za demokratične države
               in danes poslušam moraliziranje predstavnikov nekaterih političnih strank, naslednic
               takratnega režima, ki sem ga doživljal na svoji koži. Gre za moraliziranje o
               vprašanju vesti, morale, etike, človekovih pravic itn. Zanima me, ali so kriteriji
               presoje teh predstavnikov enaki, kot so bili dolga desetletja, ali so se čez noč
               spremenili. Če so enaki, kot so bili po dolgih letih njihove vladavine, potem to novi
               vladi ne bo pomagalo kaj dosti. Če pa so se čez noč spremenili, pa mislim, da je to
               en zelo velik in dober rezultat zadnjih volitev v Sloveniji, kajti v tem primeru bodo
               te stranke resnično lahko konstruktivno opozicijsko delovale in presojale delo vlade,
               ki bo lahko na ta način še boljša. Seveda pa sumničenja vnaprej niso konstruktiven
               pristop tudi ne konstruktivni opoziciji dela nove vlade. In pomenijo le zgolj
               presojanje bodočih dejanj po preteklih dejanjih samih sebe. V tem smislu menim, da je
               treba pojasniti tudi nekatere naše predloge, Nove Slovenije, ki so bili del tako
               koalicijske pogodbe, za katero vemo, da je neke vrste politični kompromis, kot je
               kompromis vsako politično dejanje, za katerega se mora zediniti več partnerjev. Po
               eni strani kritika o premajhni jasnosti koalicijske pogodbe, po drugi strani pa
               oporekanje in očitanje že vnaprej zelo konkretnih dejanj, ki naj bi se zgodila po tej
               koalicijski pogodbi, na žalost ni mogoče razumeti kot konstruktivno opozicijo in se
               tudi kot taka ne napoveduje.</p>
               <p>Naj obrazložim pristop Nove Slovenije samo do tistih kandidatov v novi sestavi v
               novi vladi, ki smo jih predlagali mi. Vemo, da ne v javnosti ne na delovnih telesih
               se na naše tri kandidate, dr. Bajuka, mag. Drobniča in dr. Zupana niso strnile neke
               ključne strokovne pripombe. Lahko trdimo, da so kandidati kredibilni, strokovni in da
               uživajo tudi podporo javnosti. Zato mislim, da taka pavšalna ocena nekaterih
               predstavnikov strank ni upravičena - da je ekipa v celoti slaba oziroma zelo slaba -
               , ampak lahko rečem, da je ekipa, o kateri sedaj govorim, posebej tista, ki jo je
               predlagala Nova Slovenija, je zelo solidna in lahko pomeni verodostojno vladanje v
               naslednjih letih. Seveda se je treba zavedati, da sedanja vlada, nova vlada prihaja v
               okoliščine, ki so v nekaterih primerih zelo zabetonirane. Zato so vprašanja sedaj
               nove opozicije in dosedanje vladne koalicije na nek način tudi neokusna. Črpanje
               sredstev iz evropskih skladov vemo, da je zelo pogojeno s tem, kar se je delalo do
               sedaj. Na nek način zvenijo vprašanja sedanje opozicije tako: prav zanima nas, kako
               boste pa vi rešili zadeve, ki jih mi nismo znali ali hoteli, pa nam povejte. Če pa se
               že išče odgovore, se pa išče predvsem zelo negativen scenarij, ki se bo odvijal.
               Mislim, da ne glede na to, da je normalnost - opozicija in pozicija - v vsakem
               parlamentu, take razprave na tako, bom rekel, neosnovani osnovi niso najboljša
               popotnica novi vladi, ki naj bi pomagala, da se celotna država premakne z neke točke,
               za katero vsi vemo, da ta trenutek popolnoma ni jasna - predvsem na finančnem
               področju.</p>
               <p>Dotaknil pa bi se mogoče samo odnosa Nove Slovenije do enega od kandidatov, ki je
               tako imenovani nestrankarski kandidat, to je do gospoda Lovra Šturma, glede katerega
               pa so se v javnosti pojavljali tudi nekateri smešni dvomi. Ne vem, od kod so prišli.
               Če samo povzamem nekatere ključne kriterije, zaradi katerih mislim, da je prav, da je
               Nova Slovenija podprla tudi tega kandidata kot kandidata za ministra za pravosodje,
               je treba povedati, da je dr. Šturm tako teoretični kot praktični strokovnjak, je
               doktor pravnih znanosti, je bil vodja instituta za javno upravo pri pravni fakulteti
               v Ljubljani, predavatelj upravnega prava na pravni fakulteti, predstojnik katedre za
               upravno znanost, praktični strokovnjak, bil je član ustavnega sodišča, ustavni sodnik
               in celo predsednik ustavnega sodišča. Deloval je kot ekspert in konsultant v
               mednarodnih organizacijah OECD, OZN in evropskem centru za koordinacijo raziskovanj
               na področju družbenih znanosti. Je soavtor in urednik komentarjev ustave republike
               Slovenije. Seveda pa so se v javnosti pojavljali tudi nekateri drugi pomisleki in
               mislim, da je prav, da se javno, tisti, ki podpiramo to novo vlado, opredelimo tudi
               do teh. Očitalo se mu je, da je član malteškega viteškega reda. Seveda bi se bilo
               treba v tej razpravi vprašati, koliko izmed nas je članov, recimo, Lions kluba,
               Rotary kluba in tako naprej. Nihče se do danes ni spraševal o tem. Vemo, da je
               malteški viteški red eden najstarejših dobrodelnih redov, ki deluje še skoraj 900 let
               in se dejansko ukvarja samo z dobrodelno in karitativno dejavnostjo. Člani tega reda
               so razvrščeni na več stopenj. V tretji stopnji, v kateri je tudi dr. Šturm, so tako
               imenovani magistralni vitezi, ki ne dajejo nikakršnih posebnih priseg ali zaobljub
               vdanosti in pokorščine nikomur.</p>
               <p>Vedeti je treba, da so v tem redu tudi nekateri poznani politiki iz tujine, kot je,
               recimo italijanski senator in nekdanji predsednik Cosiga in Valery Giscard d'Estaing,
               nekdanji francoski predsednik in, kot veste, eden glavnih pripravljavcev osnutka
               evropske ustave. Zato menim, da so vprašanja o takih članstvih, o takih redovih
               popolnoma neutemeljena in poskus diskreditacije človeka, ki nesporno uživa veliko
               strokovno in moralno podporo tako med svojimi kolegi in tudi v političnih vrstah.</p>
               <p>Glede na to, da pa je danes dejansko tudi praznik, ne samo demokracije, ampak tudi
               kulture v Sloveniji, pa bi rad zaključil konstruktivno, da ne bi tudi jaz izpadel
               kako drugače, v duhu rojstnega dneva dr. Franceta Prešerna, <q>"da rojak prost bo vsak,
               ne vrag, le sosed bo mejak"</q>. Hvala.</p>
            </sp>
            <sp who="SDZ4:KlavoraVasja">

               <speaker>PODPREDSEDNIK MAG. VASJA KLAVORA:</speaker>

               <p>Hvala lepa. Besedo ima gospod Srečko Hvauc, SDS.</p>
            </sp>
            <sp who="SDZ4:HvaucSrečko">

               <speaker>SREČKO HVAUC:</speaker>

               <p>Hvala lepa za besedo. Spoštovane kolegice, spoštovani kolegi, spoštovani predsednik
               vlade. Smo pred sklepnim dejanjem, ko bomo odločali o ekipi, ki jo je predlagal
               mandatar oziroma predsednik vlade.</p>
               <p>Prav je, da se konča to neko čudno obdobje, ko imamo vlado, ki je, kar se tiče
               pooblastil, omejena in ko imamo predsednika vlade, ki pač še nima svoje ekipe. Zato
               bom z velikim veseljem sodeloval na tak način, da bi to ekipo čim prej tudi dobili.
               Vsi kandidati oziroma kandidatka so se nam tudi predstavili na teh ustreznih odborih.
               Moram reči, da me je pri tem motilo predvsem to, da so se, preden so se kandidati
               sploh predstavili, pojavljale razne ocene o nekompetentnosti, o slabi strokovnosti in
               podobno. Meni osebno se to ne zdi prav. Prav je, da slišimo program, prav je, da se
               kandidat predstavi in šele takrat postavimo neko sodbo. Sam sem sodeloval pri
               zaslišanju oziroma predstavitvi kar petih kandidatov, to je v bistvu tretjina te
               ekipe. In mislim, da je vzorec, ki sem ga dobil, dovolj velik, dovolj
               reprezentativen, da lahko splošno prepričanje o tem, kar sem videl in slišal,
               razširim tudi na celotno ekipo. Ne morem se strinjati s tem, kar je bilo povedano, da
               je bilo na predstavitvi premalo časa, premalo možnosti za postavljanje vprašanj. Na
               vseh odborih, kjer sem sodeloval, so te predstavitve trajale od dveh do štirih ur in
               prav vsi, ki so želeli vprašati, so lahko postavili vprašanje in tudi vsi so dobili
               odgovore. In razprava se je zaključila takrat, ko več ni bilo tistih, ki bi pač
               želeli nadaljnje odgovore.</p>
               <p>Glede koalicijske pogodbe je bilo tudi kar nekaj pripomb. Moram reči, da sem, kar se
               tega tiče, nekoliko zmeden. Na eni strani slišim, da je preveč toga, usmerjujoča, da
               ministri sploh ne bodo imeli nobene vloge, zato ker je vse določeno in zapisano, po
               drugi strani pa slišimo, da je splošna, premalo precizna, nedorečena in da je spisek
               nekih želja in podobno. Zdaj res ne vem, ali naj poslušam to ali drugo stran, mislim
               pa, da je najbolje, da poslušam svoj razum in sklenem z oceno, da je ta koalicijska
               pogodba zelo dobro pripravljena, da je zelo dobra podlaga za nadaljnje delo, da pa bo
               verjetno, ker je tudi življenje nepredvidljivo, treba kdaj kakšno malenkost dodati
               ali odvzeti.</p>
               <p>Ne bi se strinjal z nekimi ocenami, da novo ekipo čaka preprosto delo, zato ker je
               že skoraj vse končano, vse je v najlepšem redu. Prepričan sem, da bo delo trdo,
               naporno in da se bodo ti naši kandidati izkazali s svojo kompetentnostjo,
               strokovnostjo, dobrim in poštenim delom. Zato bom to ekipo tudi z veseljem potrdil, z
               željo, da se izvršilna veja oblasti čim prej začne ukvarjati s tem, za kar ji je v
               Sloveniji tudi mesto. Hvala lepa.</p>
            </sp>
            <sp who="SDZ4:KlavoraVasja">

               <speaker>PODPREDSEDNIK MAG. VASJA KLAVORA:</speaker>

               <p>Hvala lepa. Besedo ima gospa Darja Lavtižar Bebler.</p>
            </sp>
            <sp who="SDZ4:LavtižarBeblerDarja">

               <speaker>DARJA LAVTIŽAR BEBLER:</speaker>

               <p>Hvala lepa, gospod predsedujoči. Spoštovani zbor, spoštovani predsednik vlade, gospod
               Janša! Dovolite mi, da se sama osredotočim na nekatera državotvorna ministrstva.</p>
               <p>Novega starega ministra za zunanje zadeve v Liberalni demokraciji Slovenije dobro
               poznamo, torej ne pričakujemo večjih presenečenj. Na svoji predstavitvi na odboru za
               zunanjo politiko je dr. Rupel dejal, da bo v glavnem zagovarjal nadaljevanje politike
               dosedanje vlade, tudi prioritete v glavnem ostajajo iste. Želeli pa bi si bolj
               odločne ali vsaj bolj natančne definicije bodoče politike v odnosih do Hrvaške in
               ureditve odprtih oziroma spornih vprašanj z njo. Ni jasno, kakšen odnos bo novi
               minister in ministrstvo pod njim zavzelo glede problematike položaja slovenske
               narodne skupnosti v Italiji in Avstriji. Govoriti o tem, da smo Slovenci prav z
               včlanitvijo Slovenije v Evropsko unijo pravzaprav uresničili stoletni sen o zedinjeni
               Sloveniji, pa obenem ničesar povedati o tem, kakšni bosta naša strategija in taktika
               pri prizadevanjih za izpolnitev povsem pragmatičnih obveznosti obeh držav do naše
               manjšine, je seveda premalo.</p>
               <p>Kmalu bomo na primer beležili 50 letnico avstrijske državne pogodbe, pa sploh ni
               bila omenjena. Ali je za nas še aktualna, ali se bomo še sklicevali nanjo, ali pa
               bomo tiho pristajali na to, da je sosednja država v zelo pomembnem delu ne
               uresničuje.</p>
               <p>No, zagotovo pa daleč naokoli ni demokratične države, kjer bi za notranjega ministra
               postavili vojaško osebo in še bivšega obveščevalca povrhu. V Republiki Sloveniji od
               časa osamosvojitve pa do danes v nobeni vladi ni sodeloval vojak. Uveljavil se je
               standard, da so ministrstvo za obrambo dosledno vodili civilisti, sedaj pa bo
               polkovnik Slovenske vojske postal notranji minister.</p>
               <p>V času, ko poudarjamo pomen ločevanja vojaške od civilne sfere, na ministrstvu, kjer
               je treba vseskozi negovati ozaveščanje o človekovih pravicah in temeljnih svoboščinah
               in kjer je treba znati prepoznati slehern, še tako neznaten poseg vanje, ali sleherno
               najmanjšo njihovo kršitev, je absolutno nesprejemljivo postaviti na čelo tega
               ministrstva človeka, ki mu je, denimo, disciplinska komisija na ministrstvu za
               zunanje zadeve očitala prekoračitve pooblastil, ko je kot vojaški ataše na našem
               veleposlaništvu v Sarajevu vohunil za svojimi sodelavci civilisti. Zaradi tega je bil
               polkovnik Mate odpoklican iz Sarajeva. Državnozborska komisija za nadzor nad
               obveščevalno-varnostnimi službami pa je pod vodstvom Polonce Dobrajc, danes bojda
               članice SDS, ocenila, da sta vodstvo OVS in obrambno ministrstvo v zvezi z
               obveščevalnimi dejavnostmi v Bosni in Hercegovini prekoračili pooblastila, dana na
               podlagi zakona o obrambi, in da je vojaški ataše presegel običajne okvire delovanja
               vojaško-diplomatskih predstavnikov.</p>
               <p>Sprašujemo se, kaj nam sporoča predsednik vlade in mandatar, ko za notranjega
               ministra postavlja prav Dragutina Mateja. Česa se smemo nadejati? Nekoč je zloglasni
               diktator, sicer tudi specialist za učinkovitost obveščevalnih služb rekel približno
               takole: <q>"Zaupati je sicer dobro, a kontrola je še boljša."</q> Bojim se, da si ta rek
               razlagamo vsak po svoje, odvisno, na kateri strani oblasti se kdo nahaja. No, obče
               znana pa je dobra lastnost vojakov, da so praviloma ubogljivi. Kako se utegne
               tovrstna ubogljivost obnesti na področju notranjih zadev, pa prepuščam vaši
               domišljiji, ali pa nemara zaskrbljenosti, odvisno pač, na kateri stani oblasti se kdo
               nahaja.</p>
               <p>No, kar zadeva ministra za pravosodje, je nesporno dejstvo, da poseduje vse
               strokovne reference: je profesor in doktor prava, bil je tudi ustavni sodnik. Kar me
               skrbi, pa je to, da nima jasne vizije, kako odpraviti zaostanke na sodiščih, ki so
               tačas še vedno največji problem našega pravosodja, in poudarja le to, da gre za
               nalogo, ki je ni mogoče opraviti v enem mandatu. Še manj ima vizijo o tem, kako in s
               kakšnimi domačimi zakonodajnimi posegi zajeziti veliko število tožb s strani naših
               državljanov pred evropskim sodiščem za človekove pravice, katerih posledica so tudi
               visoke odškodnine, ki jih je na koncu dolžna plačati naša država. Ni povsem jasno,
               kako si zamišlja uvajanje menedžerskega tipa predsednikov sodišč, kako izvajati
               izobraževanje sodnikov, ki je sedaj v organizacijski pristojnosti ministrstva za
               pravosodje in podobno. Naj sklenem. Tudi tukaj je še veliko nejasnosti, kako bo novi
               minister dosegal cilje iz koalicijske pogodbe, ampak pustimo se presenetiti. Pa
               srečno.</p>
            </sp>
            <sp who="SDZ4:KlavoraVasja">

               <speaker>PODPREDSEDNIK MAG. VASJA KLAVORA:</speaker>

               <p>Hvala lepa. Besedo ima gospod Zmago Jelinčič Plemeniti.</p>
            </sp>
            <sp who="SDZ4:JelinčičPlemenitiZmago">

               <speaker>ZMAGO JELINČIČ PLEMENITI:</speaker>

               <p>Hvala lepa. Mislim, da novo vlado čaka hudo delo. Konec koncev 12 let tega, kar smo
               preživeli, je pustilo posledice. Posledice bodo pri financah, zagotovo bo potreben
               rebalans proračuna, posledice se kažejo, kot smo že prej slišali, tudi pri
               odškodninskih zahtevkih na evropskih sodiščih, ki bodo slovensko državo močno udarili
               po žepu. Žal si prejšnja vlada ni dovolila, da bi poslušala tudi kakšne pametne
               nasvete od koga drugega in so raje v svojem krogu iskali rešitve, ki pa, kot vidimo,
               niso bile uspešne. Zato upam, da bo nova vlada poslušala tudi koga drugega, ne samo
               svoj krog. Konec koncev koalicijska pogodba je napisana precej široko, tako da v njej
               lahko vidimo napake, obenem pa lahko vidimo tudi nastavke za kaj dobrega. Eden od teh
               nastavkov, ki ga od začetku morda nismo takoj videli, je tudi zadeva v zvezi s
               slovenskim mednarodnim delovanjem napram Hrvaški. Prejšnja vlada se je uklanjala
               Hrvaški na vseh področjih in takoj po postavitvi novega premiera je prejšnja oblast
               zagotavljala, da bodo Hrvatom popuščali in jim dajali vse. Pokazalo se je drugače.
               Prvič se je postavilo trdno stališče na nekaterih izhodiščih. Res je, da je v
               koalicijski pogodbi zapisano to nekako drugače in vendar mislim, da tisti napis kot
               kaže, dovoljuje tudi bolj ostro stališče do Hrvaške. Konec koncev stabilizacijsko
               asociacijski sporazum med Evropsko unijo in pa Republiko Slovenijo je potrdila
               prejšnja vlada, čeprav v bistvu ni imela pravice tega storiti in čeprav ji tega ne bi
               bilo potrebno storiti, kajti 1. maja 2004 dve državi nista ratificirali sporazuma,
               tako da tudi Slovenija ni bila obvezna ratificirati tega sporazum in vendar je
               prejšnja vlada pohitela in hrvaški podarila neko zadevo, ki bo Slovenijo še kako
               udarila po glavi. Verjetno nalašč, zato da bi kvarila vtis in pa slabila pogajalske
               pozicije.</p>
               <p>V koalicijski pogodbi zagotovo pogrešamo eno zadevo, ki pa je po razmišljanju
               Slovenske nacionalne stranke izredno pomembna. Gre za tako imenovano dosmrtni
               sodniški mandat. Smo edini, tako rekoč edini na svetu, ki dovoljujemo, da sodnikom,
               ki se enkrat usedejo na svoj stolček, za vse večne čase delijo pravico po njihovem
               privatnem občutku ali po političnih preferencah in kjer ni potrebno gledati ne na
               pravico, ne na pravičnost in še najmanj na zakone in zakonodajo. Kar nekaj primerov,
               ogromno primerov poznam, kjer zakoni niso bili spoštovani, kjer so bili kršeni, kjer
               so bile kršene osnovne človekove pravice in kjer je bilo zelo ignorantsko obravnavano
               pozitivno, civilno in pa kazensko pravo v Republiki Sloveniji. To pogrešamo v
               koalicijski pogodbi. Prepričani smo bili, da bo nova vlada kot eno od prvih, kar bi
               rekel, <q>"svinjarij"</q> 12 letne vladavine odpravila to eno od večjih <q>"svinjarij"</q>, to je
               ta dosmrtni mandat sodnikov.</p>
               <p>Zagotovo bo problematika tudi na drugih področjih. In kot sem že rekel, marsikje je
               stališče, ki je zapisano v koalicijski pogodbi, za Slovensko nacionalno stranko v
               marsičem nesprejemljivo. To pa ni rečeno oziroma lahko dopuščamo tudi možnost, da se
               bo ta zadeva spremenila, da je to zgolj okvir v katerem se bodo vodile zadeve
               drugače. Marsikaj bo treba urediti in ko beremo v koalicijski pogodbi, da bomo
               manjšinam v Sloveniji dali vso podporo, nas malo zaboli. Konec koncev smo Slovenci in
               Slovenke. Slovenski državljani in državljanke slovenskega rodu zadnji na lestvici
               človekovih pravic in zadnji na poziciji, če primerjamo tako neke marginalne skupine,
               ki jih je prejšnja vlada nosila po rokah in jih zibala in pela uspavanke, ravno tako
               kot tudi obe manjšini, tako italijanska kot madžarska, ki pravzaprav sta poskušali
               preko prejšnje vlade v zakonodajo vpeljati določena člene, ki bi razslovenili
               določena področja, ki so sedaj dvojezična.</p>
               <p>Upamo, da se bodo zadeve vrtele malo drugače in vendar, počakajmo 100 dni. Prejšnja
               vlada je zahtevala kar nekajkrat po 100 dni, preden je rekla, da jim bomo povedali
               kaj več. Zato počakajmo, bomo videli. Upam na najboljše, čeprav ne bomo podprli
               oziroma ne bom podprl sprejema oziroma potrdil vlade, ampak upam na najboljše, kajti
               slabše je skoraj že težko. Hvala.</p>
            </sp>
            <sp who="SDZ4:KlavoraVasja">

               <speaker>MAG. VASJA KLAVORA:</speaker>

               <p>Hvala lepa. Besedo ima gospa Cveta Zalokar Oražem, LDS. Prosim.</p>
            </sp>
            <sp who="SDZ4:ZalokarOražemCveta">

               <speaker>CVETKA ZALOKAR ORAŽEM:</speaker>

               <p>Hvala lepa za besedo. Spoštovane kolegice in kolegi! Spoštovani predsednik vlade!
               Danes med ministri ne bomo potrjevali predloga za področje lokalne samouprave in
               regionalizma. Toda predsednik vlade je v uvodu poudaril posebno pozornost, ki bo dana
               temu področju. Žal pa koalicijska pogodba je v tem smislu povsem drugačna v
               konkretnih rešitvah. V zvezi z regionalizacijo, uvajanjem druge lokalne stopnje
               samouprave, se vidi, da pravega koncepta ni. Morda bodo bodoče regije ali pokrajine
               nastale iz še ne zakonsko verificiranih regijskih razvojnih regij, morda tudi ne.
               Koliko jih bo, ni jasno. Ni niti osnovnih tez, kakšne pristojnosti naj bi imele in
               kako naj bi se na primer financirale. Zelo preprosto rečeno, regije ali pokrajine
               bodo, kakršne pač bodo, če sploh bodo. Slabo je, da koalicija tu nima bolj jasnega
               stališča. Prav tako je bilo v uvodu poudarjeno, da naj bi se okrepil položaj občin. V
               čem? V pristojnostih, v finančni moči? Priče smo vsakodnevnim informacijah o grozečih
               finančnih kolapsih v občinah. Denarja je premalo za vse obveznosti, ki jih občine
               imajo že v tem trenutku. Na eni strani je tako v koalicijski pogodbi ugotovitev, da
               je potrebno sredstva za delo občin povečati za tretjino, na drugi strani pa je
               opozorilo bodočega finančnega ministra dr. Bajuka, da teh sredstev za povečanje ni.
               In to v izjemno občutljivi fazi, ki je pred vrati, ko bomo morali črpati sredstva iz
               evropskih skladov. Občine imajo sicer projekte pripravljene, nimajo pa sredstev, s
               katerimi morajo pri teh projektih biti soudeležene. Koalicijska pogodba rešitev ne
               nakazuje, pač pa govori le o želji po preučevanju in preučitvi. Nepripravljenost na
               tem področju pa nas bo lahko zelo drago stala. Prav tako je v koalicijski pogodbi
               zelo nevarna teza, ki na široko odpira vrata za ustanavljanje novih občin. Napisano
               je namreč, predvsem in v prvi vrsti, če bo takšna želja prebivalk in prebivalcev. Pri
               tem sprašujem, spoštovani gospod predsednik, ali bo koalicija dosledno upoštevala
               zakonsko predpisane kriterije za njihovo ustanovitev ali pa bodo v prihodnosti
               ponovno soočeni z nadaljnjim drobljenem slovenskih občin, ki njihovo moč in
               stabilnost samo še bolj slabi. Žal moram ugotoviti, da je na tem segmentu, na
               segmentu lokalne samouprave in regionalizma, koalicijska pogodba zelo slaba,
               nedorečena in tudi brez vseh jasnih finančnih temeljev. Hvala lepa.</p>
            </sp>
            <sp who="SDZ4:KlavoraVasja">

               <speaker>PODPREDSEDNIK MAG. VASJA KLAVORA:</speaker>

               <p>Hvala lepa. Naslednja je prijavljena gospodična Eva Irgl, morda je nekdo naredil
               zamenjavo? Ne. Potem dajem besedo gospe mag. Majdi Potrata. Prosim.</p>
            </sp>
            <sp who="SDZ4:PotrataMajda">

               <speaker>MAG. MAJDA POTRATA:</speaker>

               <p>Hvala za besedo, gospod podpredsednik. Spoštovane poslanke in poslanci, spoštovani
               predsednik vlade! Svoje mnenje in glasovanje o predlagani ministrski ekipi opiram na
               koalicijsko pogodbo in tisto, kar je bilo povedano na zaslišanjih kandidatk in
               kandidatov. Seveda pa se bom dotaknila le nekaj posameznosti, s katerimi želim
               opozoriti na stvari, ki ne potrjujejo zagotovila, da si bo nova vlada prizadevala za
               blaginjo vseh oziroma da bo sledila politiki vključevanja. Prav upoštevanje obeh
               virov, zapisanega in govorjenega, pa odpira prvo dilemo: kaj bo obveljalo. Recimo pri
               šolstvu, ali tisto, kar je zapisano v koalicijski pogodbi, ali tisto, kar je povedal
               kandidat za ministra na seji odbora. To pa ni edino neskladje. Naj opozorim vsaj še
               na eno, ki pa meče luč na celotno strategijo nove vlade. V uvodnem delu koalicijske
               pogodbe naštetim temeljnim ciljem - kultura je tam kar na drugem mestu - sledijo
               podrobnejši ukrepi, s katerimi bo koalicija uresničevala napovedano strategijo. In
               prav tu je prva zadrega, kajti pri načrtovanju proračuna bo okvir vseh javnih politik
               določen z izpolnjevanjem kriterijev za vstop v evropsko monetarno unijo. Torej,
               povedano drugače, ekonomsko fiskalni učinki bodo tisti, ki bodo rezali platno tudi za
               kulturo, šolstvo, socialo in tako dalje. Kar v končni fazi pomeni, da so cilji zgolj
               deklarativne narave, saj že tako precej nedoločnim ukrepom napoveduje njihovo
               spreminjanje ali opuščanje, to pa bo opravičeval prej omenjeni okvir.</p>
               <p>V poglavju o šolstvu in športu je zapisano, da bo koalicija zagotavljala enake
               možnosti za vse. Seveda je preseganje socialnih, regionalnih in drugih razlik v
               izobraževanju tudi evropski standard, izhajajoč iz lizbonske strategije. Zato je tudi
               toliko bolj nerazumljivo, zakaj ni bilo odgovora na vprašanje, kakšno bo razmerje med
               zasebnim in javnim šolstvom v obsegu in načinu financiranja. Pri tem se zastavlja
               resno vprašanje, kakšen smisel ima povečevanje zasebnega šolstva, če bo financirano
               iz javnih sredstev, in kako bo v takih okoliščinah zagotovljena kakovost javnih šol
               na vseh ravneh. Združena lista socialnih demokratov namreč zagovarja kakovostno
               laično javno šolo, ker ta na najboljši možen način zagotavlja enake možnosti za vse.
               Preizkusa trdnosti pa načelo enakih možnosti v izobraževanju ne prenese, če samo
               pogledamo ukrepe v drugih delih pogodbe. Nagrajevanje nevključevanja otrok v javne
               vrtce je prvo razlikovanje. Zagotavljanje plače za domače delo je ukrep, ki v
               kulturnem okolju, v katerem je skrb za otroke in domače delo praviloma samo na
               ženskih ramenih, pa izključuje ženski del populacije iz kroga vseživljenjskega
               izobraževanja in s tem tudi iz konkurenčnosti na trgu dela; zmanjšujejo se možnosti
               za napredovanje na delovnem mestu, plača je nižja in tako dalje. V koalicijski
               pogodbi sem zato iskala ukrepe, ki bi bili kakorkoli povezani s spodbujanjem žensk
               pri vključevanju v trg dela, in pri tem sem ugotovila, da ni nikjer mogoče zaslediti
               integracije načela enakih možnosti žensk in moških v katerokoli vladno politiko. Po
               tem bo Slovenija zagotovo izstopala, saj je to civilizacijska norma, ki pa pri nas
               očitno nima domovinske pravice. Če povem s prispodobo iz umetnostnega drsanja,
               koalicija bo sicer dobila dobro oceno za umetniški vtis, ocena za tehnično vrednost
               nastopa bo pa še vedno nič. Kako se nam bo godilo, kar zadeva človekove pravice, pa
               je bilo danes jasno povedano. Stališča moralnega ekskluzivizma, ki si ga prilašča
               koalicija, je spoštovanje univerzalnih človekovih pravic in temeljnih svoboščin, res
               lahko razglašeno za moralno erozijo, vendar pa je nedavno tega v Evropskem parlamentu
               tak pogled zamajal izvolite komisije. Hvala.</p>
            </sp>
            <sp who="SDZ4:PavlihaMarko">

               <speaker>PODPREDSEDNIK DR. MARKO PAVLIHA:</speaker>

               <p>Hvala lepa gospe poslanki mag. Potrata. Ker se danes prvič oglašam in tudi prvič
               vodim sejo, mi dovolite, da vas vse skupaj prav prijazno pozdravim, gospoda
               predsednika vlade, prisotne kandidate za ministre, poslanke, poslance, seveda
               obiskovalke, obiskovalce in tudi predstavnike sedme sile.</p>
               <p>Nadaljujemo z razpravo. K besedi vabim gospoda poslanca Ljuba Germiča.</p>
            </sp>
            <sp who="SDZ4:GermičLjubo">

               <speaker>LJUBO GERMIČ:</speaker>

               <p>Hvala za besedo, gospod predsedujoči. Predsednik vlade, spoštovane kolegice in
               kolegi. V nagovoru predsednika vlade gospoda Janeza Janše je bilo jasno poudarjeno,
               da je poglavitni cilj vladnega programa in ekipe ministrov blaginja Slovenije,
               temelji za blaginjo pa predstavljeni z visoko gospodarsko rastjo in visokim družbenim
               bruto proizvodom na prebivalca. Za dosego le-tega se predlaga zmanjšane vloge države
               v gospodarstvu in transparentna privatizacija državnega sektorja. Tako zbrana
               sredstva pa se ne bodo uporabila za tekočo porabo, temveč se bo oblikoval državni
               rezervni sklad, ki bi omogočil nov razvojni cikel. Vse je lepo in prav - ampak, ali
               je temu res tako? Prebiranje koalicijske pogodbe in slišano na predstavitvah
               ministrskih kandidatov že kaže, da ne.</p>
               <p>Sam bi se dotaknil področja zdravja in zdravstvenega varstva, zaradi katerega je
               bila, zaradi demografskih pritiskov in podražitev zdravstvenih storitev, s strani
               predsednika vlade napovedana reforma sistema zdravstvenega zavarovanja, ki mora
               zagotoviti stabilen sistem zdravstvenega varstva. Glede na izjemno kritiko predlagane
               zdravstvene reforme ministra Kebra in vlade v odhajanju smo z zanimanjem pričakovali
               natančnejši vladni program na področju zdravstva. Vendar pa koalicijska pogodba na
               tem področju ni prinesla novih vsebin. Nasprotno! Kot lahko ugotovimo, je koalicijska
               pogodba v tem delu nedorečena. Temelji na obljubah in napovedih, da se bo koalicija
               prizadevala, ki pa niso kvantificirana, še manj pa podprta s konkretnimi izračuni. Od
               kandidata za ministra smo zato pričakovali, da bo s svojo predstavitvijo na odboru za
               zdravstvo dopolnil vsebine iz koalicijske pogodbe s konkretnimi podatki in napovedmi.
               Če predlagano ime za ministra za zdravje ni bilo presenečenje, saj se je predlagani
               kandidat v preteklem obdobju izkazal kot velik kritik zdravstvene reforme, pa so
               ostala neodgovorjena vprašanja glede na napovedane reforme zdravstvenega zavarovanja.
               Tukaj bi še posebej opozoril na natančno dikcijo predsednika vlade, ki govori o
               nujnosti reforme zdravstvenega zavarovanja, medtem ko je kandidat za ministra
               predlagal postopni evropski reformi proces ob zagotovitvi najširšega družbenega
               soglasja. Upam, da to ne kaže na različno pojmovanje dinamike, zvane reforme, ali
               njene vsebine med predsednikom vlade in predlaganim kandidatom za ministra. Prav tako
               je nenavadno, da naj bi dr. Bručan kot velik kritik zdravstvene reforme dosedanjega
               ministra Kebra v naslednjem mandatu izvajal ravno bistveni in največkrat kritizirani
               del te reforme, to je ukinitev današnjih doplačil in posledično dopolnilnega
               zdravstvenega zavarovanja. Koalicija se je namreč zavezala ravno k temu, saj v
               koalicijski pogodbi piše, da se obseg pravic ne bo zmanjšal ter da bo koalicija
               zagotovila košarico pravic v obveznem zdravstvenem zavarovanju brez doplačil na
               podlagi popolne solidarnosti. Seveda bomo koalicijo, če bo temu tako, držali za
               besedo.</p>
               <p>Pri tem moram priznati, da se lahko strinjam s strateškimi ugotovitvami in izhodišči
               programa, na zdravstvenem področju in lahko pozdravim priznanje za pohvalo in
               predlagano nadaljevanje pri uvajanju sprememb, pri čemer omenjam sistem zamenjave
               medsebojnih zamenljivih zdravil, povečan obseg sredstev za investicije, povečanje
               učinkovitosti in kakovosti zdravstvenih storitev z uvajanjem skupin primerljivih
               primerov. Hkrati pa ne morem mimo dejstva, da ob napovedanih rešitvah z
               zagotavljanjem pravic ni jasne rešitve za zagotavljanje ustreznih virov za
               zagotavljanje celovitega zdravstvenega varstva brez tekočega primanjkljaja v
               zdravstveni blagajni. To vprašanje postane še pomembnejše, če pogledamo program vlade
               na drugih področjih, povečanje nekaterih drugih javnofinančnih odhodkov in hkrati
               napovedanem celokupnem znižanju obsega javnofinančnih odhodkov finančnega
               ministrstva.</p>
               <p>Zato se postavlja vprašanje, ali niso obljube iz koalicijske pogodbe, da bo
               koalicija za kategorijo socialno šibkih zavarovancev storitve, za katere je potrebno
               doplačilo, ki se zavaruje preko prostovoljnega zavarovanja, vključila v košarico
               storitev obveznega zavarovanja, le prazne obljube? Takšen poseg bi namreč odhodke
               blagajne obveznega zdravstvenega zavarovanja povečal za najmanj 7 milijard. Zato pa
               bi bilo potrebno ali povečati prispevno stopnjo ali pa zagotoviti transfer iz
               proračuna, ki pomeni večjo proračunsko porabo. Koalicija pa obljublja, da ne bo niti
               povečevala obremenitve plač in niti povečevala proračunske porabe. Ali lahko kot
               prazne obljubimo štejemo tudi obljubo po povečanju števila zdravnikov brez ustreznega
               odgovora, na kakšen način se bo obljuba uresničila?</p>
               <p>Ob teh dejstvih iz koalicijske pogodbe obljube iz poglavja o zdravstvu zbledijo, na
               te nelogičnosti pa ni odgovora dal niti kandidat za ministra za zdravje v svoji
               predstavitvi in v odgovorih na vprašanja poslancev.</p>
               <p>Hvala lepa.</p>
            </sp>
            <sp who="SDZ4:PavlihaMarko">

               <speaker>PODPREDSEDNIK DR. MARKO PAVLIHA:</speaker>

               <p>Hvala lepa za razpravo gospod poslanec Germič. Sedaj ima besedo magister Tomaž
               Štebe.</p>
            </sp>
            <sp who="SDZ4:ŠtebeTomaž">

               <speaker>MAG. TOMAŽ ŠTEBE:</speaker>

               <p>Spoštovani gospod predsedujoči, spoštovani gospod predsednik vlade, kolegice in
               kolegi! Dovolite mi, da govorim bolj o tem, kako naj ravna sedanja vlada, oziroma
               kako bi naj ne ravnala prejšnja vlada, predvsem zaradi tega, ker je bilo mnogo pobud
               prejšnji vladi in dobronamernih predlogov posredovanih, pa jih ni želela poslušati in
               tako smo dobili priložnost drugi.</p>
               <p>Glavne misli, ki jih mislim v razpravi povedati, so, kako realizirati, kar je vsem
               evidentno, da mora vlada delovati usklajeno in sodelovati. In tisto zadnje in
               verjetno najbolj pomembno - delovati mora pošteno in strokovno.</p>
               <p>Moja razprava bo pogled od spodaj. V prostem pogovoru vsi poznamo probleme, ovire in
               nepotrebno administriranje ter kako je potrebno stvari izboljšati. Ko pa je potrebno
               delovati, stvari preprosto ne naredimo dovolj zavzeto in učinkovito, ker se nihče
               noče izpostaviti, noče biti žrtev in podobno. Pomembna bo vztrajnost in resnično
               delovanje za udejanjanje tega, kar naj bi vsi vedeli, da je potrebno narediti.</p>
               <p>To je največja pomanjkljivost dosedanjih vlad in državne administracije. Večinoma ni
               vzrok nesposobnost, pomanjkanje sredstev, pač pa nepripravljenost, slaba pooblastila
               in bistveno prepogosto koruptivni in klientelistični razlogi za neukrepanje in
               sankcioniranje. Taka preprosta delovanja na terenu bo gospod nekdanji predsednik
               vlade, ki tu trenutno ni prisoten, lahko izvesti tej vladi in temu predsedniku vlade,
               ker je že dokazal, da kar misli, tudi izvede. Vem in upam, da je k temu odločena vsa
               vladna ekipa. Bomo videli, kako bodo besede meso postale.</p>
               <p>Gospod nekdanji predsednik, ki ni prisoten trenutno, prepričan sem, da bodo že resno
               izvedene naloge na terenu imele gotovo hitre in dobre učinke. To v resnici nič ne
               stane oziroma se bodo zmanjšali stroški zaradi resnega delovanja in posledica bo
               višja učinkovitost in prihranki, sploh, če bo vlada delovala podobno odločno od
               zgoraj navzdol in bo sposobna presekati negativne naveze in škodljiva delovanja.</p>
               <p>Vlada je pogosto delovala povsem neusklajeno ali pa je sprejemala nesmiselne ukrepe.
               Naj navedem samo tri take primere. Meni najbolj grozovit primer so tako imenovane
               nalepke na motornih vozilih. To je primer uporabe informacijske družbe za to, da na
               nek način nadziramo oziroma nadomestimo tisto, česar nekdaj, pred desetletji ni bilo
               mogoče narediti drugače, kot da je to fizično na motornem vozilu. Danes pa ima vsak
               uradnik in vsak policist dostop do podatkov, ali ste opravili svoje obveznosti in ali
               ste opravili tehnični pregled. Policisti prek brežičnih zvez, uradniki na svojih
               delovnih mestih, kjer imajo vsi svoje računalnike. In tudi takoj utripa zvezdica, ko
               neke obveznosti v zvezi s tem niste opravili. Ne, mi smo uvedli letno nalepljanje
               milijon sto tisoč nalepk. To je ena od očitnih neusklajenosti med resorji oziroma
               menda so razlogi povsem drugje. To so milijardni stroški, če upoštevamo samo tisto,
               kar moramo plačati lastniki motornih vozil.</p>
               <p>Drugi tak še bolj drastičen primer, ki ga jaz sploh ne morem razumeti, so lokacijske
               informacije. Država, ministrstvo za okolje in prostor, je predpisala, da mora vsak,
               ki hoče začeti postopek gradnje, pridobiti dokumente od občin, ki so bili že vsi
               uradno objavljeni. Pod te uradno objavljene papirje se podpiše občinski uradnik in to
               je tako imenovana lokacijska informacija.</p>
               <p>Naslednja stvar, ki se pa ne tiče informatike, je pa nadomestilo za uporabo
               stavbnega zemljišča. Tukaj prejšnja vlada ni spoštovala odločbe ustavnega sodišča, ki
               pravi, da je inštrument obdavčitve na ta način neustaven, ker obravnava različne
               fizične in pravne osebe na nepošten način, v nasprotju z ustavo. Podobnih primerov s
               področja informatike in delovanja javne uprave je še dovolj.</p>
               <p>Drugo kar danes tudi že večkrat slišim, povsem neumestno, gospodje iz Slovenske
               nacionalne stranke in tudi kolegi iz Liberalne demokracije in drugi, povsem neumestno
               je po mojem mnenju je preprečevanje lokalne avtonomije, ustanavljanje občin,
               predpisovanje nepotrebnega administriranja. Vse občine, razen kakšne izjeme, verjetno
               te, v kateri trenutno delujemo, so postale bolj uspešne in tudi zaradi lastne
               učinkovitosti in zavzetosti bistveno hitreje napredovale. Država do sedaj ni bila
               pripravljena sodelovati pri učinkovitem odpravljanju problemov občin oziroma
               sistemov, ki delujejo, češ, ne smemo posegati v avtonomijo lokalne samouprave. Ravno
               s tem preprečevanjem se pa bistveno in protiustavno posega v to avtonomijo. In to je
               naredil tudi državni zbor v prejšnjem sklicu, ker je preprečil ustanavljanje občin in
               s tem kršil avtonomijo občanov. Občinam se sploh ne prizna evropski naziv, da
               delujemo kot lokalne oblasti. Brez pravih pristojnosti naj bi reševali okoljske in
               družbene probleme. Za avtoceste je bilo poskrbljeno, pogosto so bile umeščene na silo
               ali pa se država ni držala dogovorov. Za odlagališča odpadkov, resno sofinanciranje
               okoljskih projektov in vodooskrbe, država sodeluje pri tem z bistveno premalo
               sredstvi in bistveno premalo učinkovitim sodelovanjem, da bi se razrešili problemi
               pri izgradnji in delovanju teh sistemov, ki zadevajo več občin. Občine plačujejo
               zaposlene v vrtcih, o plačnih pogojih in normativih pa odloča vlada; vsaj dosedanja
               je tako ravnala. In to vsaj s četrtino proračunskih prihodkov do petine obremenjuje
               občinske proračune.</p>
               <p>Naj zaključim. Upam in želim si, da bi ta vlada delovala pošteno in strokovno.
               Hvala.</p>
            </sp>
            <sp who="SDZ4:PavlihaMarko">

               <speaker>PODPREDSEDNIK DR. MARKO PAVLIHA:</speaker>

               <p>Hvala lepa gospodu poslancu mag. Štebetu. Prosim vas, drage poslanke in poslanci, da
               poskušate med seboj in po telefonih šepetati čim bolj neslišno, ker s tem na žalost
               motite svoje kolegice in kolege pri razpravi. K besedi sedaj vabim gospoda poslanca
               Aleša Guliča.</p>
            </sp>
            <sp who="SDZ4:GuličAleš">

               <speaker>ALEŠ GULIČ:</speaker>

               <p>Cenjeni gospod podpredsednik, spoštovane poslanke in poslanci, predsednik vlade
               Republike Slovenije, lep pozdrav! Rečeno je bilo čisto na začetku, da je ekipa dobila
               pozitivno mnenje na vseh odborih in da je to zadnje dejanje oblikovanja izvršilne
               oblasti. Upam, da je to res, čeprav v zadnjih dneh slišimo tudi to, da bo teh oblasti
               še nekaj, da se bodo tudi unipersonalizirale, in vem, da teh dodatnih oblasti ne bo
               volil ne izvolil ta državni zbor. To je ena od skrbi.</p>
               <p>V predstavitvah in tudi danes je bilo povedano, da se bomo trudili ugajati državam,
               tudi takšnim državam, kjer je socialno zavedanje nikakršno. In tudi napovedi vsaj
               nekaterih, ki so se predstavljali kot kandidati za ministre, so bile takšne, da bo
               prihajalo do demontaže obstoječih sistemov, ki so najbrž potrebni izboljšanja, ne pa
               poslabšanja, pa naj gre za socialne zadeve, za medgeneracijske izravnave, za kulturo
               ali za šolstvo. Na predstavitvah, moram reči, da sem bil pravzaprav kar vesel, da je
               ta stvar trajala dolgo. Bil bi še bolj vesel, če bi trajala dlje, tudi zaradi tega,
               ker se je usedlo v tem času, v teh dveh mesecih veselje zmage pa seveda tudi
               razočaranje poraza in se je potem ta obraz vseh, ki prihajate, veliko bolj natanko
               videl, morda še malo premalo natanko. Na predstavitvah je bilo tudi tako, da se je
               pokazalo, da tisti, ki so vešče brali koalicijsko pogodbo, so bili bolje ocenjeni. Da
               je bila ta glazura, ta površina pravzaprav tisto, kar se je najmočneje prepoznavalo
               in pravzaprav je bil kar po krivici včasih kakšen od kandidatov, ki je sicer dobro
               odgovarjal, pa seveda ni bil bleščeč govorec, malce slabše ocenjen. Bolje so bili
               ocenjeni tisti, ki so veliko govorili pa odgovorov niso dali. Tudi na ponovljena
               vprašanja, tukaj, ne vem, anekdotično omenim vsaj menuet za kitaro - o tem bo mogoče
               danes še kaj govora - ali pa vprašanje invalidov in pa tudi veteranov vojne za
               Slovenijo. Na predstavitvah smo tudi izvedeli, da se bodo nekateri ministri postavili
               v vlogo opazovalcev, se pravi, bodo opazovali, kaj se dogaja v njihovem resorju in
               potem to upoštevali ali pa ne, ne pa odgovarjali za resor. Zato me seveda potem
               skrbi, če je možna tudi obratna pozicija, da bodo kakšne zadeve, ki naj bi jih pa le
               samo opazovali, predvsem upoštevali in pa nadzorovali.</p>
               <p>Etični kodeks, o katerem je bilo danes nekaj hvale, je seveda prav gotovo pozitivna
               zadeva, vendar mislim, da je tam bolj kot ne na kupu zbrano vse tisto, kar dosedanja
               zakonodaja že predvideva in upam, da kodeks ni le kakšen bianco formular odpoklica in
               pa Ahilova peta za ministre in pa za ministrico. Izražena je bila tudi danes želja,
               da bi bila opozicija konstruktivna. Jaz mislim, da opozicija bo konstruktivna, ampak
               pri nas v Zasavju, vsaj kolikor sem govoril z ljudmi, si želimo, da bi bila
               konstruktivna predvsem pozicija. Vladi, vsem ministrom, predsedniku vlade seveda
               želim uspešno delo. Vsem nam danes pa tudi praznik, veseli dan slovenske kulture, pa
               še na invalide se spomnimo. Danes praznujejo svoj svetovni dan. Toliko za konec,
               hvala lepa, srečno.</p>
            </sp>
            <sp who="SDZ4:PavlihaMarko">

               <speaker>PODPREDSEDNIK DR. MARKO PAVLIHA:</speaker>

               <p>Hvala lepa gospodu poslancu Guliču. Sedaj pa k besedi vabim gospoda Bojana Kontiča.
           </p>
            </sp>
            <sp who="SDZ4:KontičBojan">

               <speaker>BOJAN KONTIČ:</speaker>

               <p>Hvala lepa, gospod podpredsednik. Spoštovani predsednik vlade, kolegice in kolegi!
               Kar nekaj kandidatov je tudi s stališča strokovnosti primernih za opravljanje
               ministrske funkcije. Seveda to, da se stališča razlikujejo, še ne pomeni, da je
               tisti, ki enako razmišlja, strokovnjak, in da so vsi ostali strokovno sporni. To
               nesporno vodi do delitve naši so dobri, vsi ostali so slabi. Pri tem ne gre prezreti
               dejstva, da so ministrske funkcije predvsem politične. Seveda pa je hkrati potrebno
               dodati, da je strokovnost vsekakor zaželena. In ko poslanka ali poslanec podpre
               kadrovsko sestavo vlade in njeno programsko vsebino, sprejme tudi politično
               odgovornost, ki se vedno znova preverja na volitvah.</p>
               <p>Moja nepodpora tej vladi je torej jasno sporočilo, da ne sprejemam odgovornosti za
               njeno delovanje. Imel sem priložnost sodelovati pri predstavitvi kandidatke za
               lokalno samoupravo in regionalni razvoj ter kandidata za resor zdravja. Strokovnosti
               dr. Andreja Bručana vsekakor ni mogoče oporekati, tudi nekaj njegovih napovedi bi
               bilo vredno oziroma bo vredno podpreti v času njegovega ministrovanja. Naj omenim le
               njegovo razmišljanje o sistemski preureditvi dolgotrajne nege, tudi za ceno uvedbe
               minimalnega novega zavarovanja. Vsekakor bo eden izmed najtrših orehov zanj
               zagotoviti dovoljšnje število zdravnikov oziroma njihov prihod iz tujine. Moja
               ugotovitev, da bo nova vlada naklonjena dodatnemu uvajanju zasebništva na nivoju
               primarnega zdravstva, je po predstavitvi kandidata še trdnejša, čeprav ali ravno
               zato, ker je dejal, da ne ve, ali je razmerje 30:70 v prid zdravstvenih domov tisto
               pravo razmerje. Predvsem pa pričakujem, da bo nova vlada uredila podeljevanje
               koncesij na primarnem nivoju zdravstva, način, ki je še vedno aktualen, namreč ni
               pravi in pomeni, da bodoči koncesionar pritiska na koncedenta, da mu ta podeli
               koncesijo.</p>
               <p>Kandidatka za ministrico in lokalno samoupravo in regionalni razvoj se je sama
               umaknila, čeprav sem v uvodu dejal, da je ministrska funkcija predvsem politična, pa
               moram temu pridodati, da je hkrati nujno poznavanje področja kandidature, vsaj jasne
               cilje in poti za njihovo dosego. Sam odstop od kandidature vsekakor ne zmanjšuje
               odgovornosti predlagatelja.</p>
               <p>Naj zaključim z ugotovitvijo, da bo nova vlada naklonjena ustanavljanju novih malih
               občin, o spodbujanju obratnega procesa pa ne razmišlja. In še nekaj, kar je
               pomembneje, skoraj zanesljivo pokrajin v tem mandatu ne bo, proces v katerem bodo
               razvojne regije prerasle v pokrajine, bo dolg in predvsem nepredvidljiv, brez
               spremembe ustave pa tudi neizvedljiv. Za vlado, ki bo nadaljevala z drobljenjem občin
               in ne bo uvajala pokrajin, ne morem glasovati. Vsekakor pa bode v oči neprisotnost
               kandidatk in kandidatov za ministrska mesta in pri tem seveda razmišljam v tej smeri,
               da morda pa že deluje kodeks, ki je podpisan.</p>
            </sp>
            <sp who="SDZ4:PavlihaMarko">

               <speaker>PODPREDSEDNIK DR. MARKO PAVLIHA:</speaker>

               <p>Hvala lepa gospodu poslancu Kontiču. Naraščajoči vrvež v dvorani je seveda povsem
               primeren za petkovo popoldne, ampak čaka nas še kar nekaj ur dela, tako da predlagam,
               da še malo potrpimo. Sedaj pa k besedi vabim gospoda Jožefa Jerovška.</p>
            </sp>
            <sp who="SDZ4:JerovšekJožef">

               <speaker>JOŽEF JEROVŠEK:</speaker>

               <p>Hvala lepa, gospod predsedujoči. Spoštovane kolegice in kolegi, spoštovan predsednik
               vlade in kandidati za ministre! Smo pred zadnjim dejanjem formiranja ekipe za vodenje
               Slovenije v prihodnjem mandatu. Menim, da je obdobje, ki je pred nami polno izzivov,
               generalno gledano pa bo to težko obdobje. Kljub temu, da imamo pred sabo dobro in
               sposobno ekipo, ki je sposobna voditi Slovenijo v prihodnjem obdobju. Težave za novo
               ekipo izhajajo iz tega, ker stanje nacije ni takšno, kot ga na zadnjih tiskovnih
               konferencah prikazujejo poslavljajoči se ministri. Zato in zaradi težavnega
               finančnega in gospodarskega stanja države, zaradi porušene socialne pravičnosti,
               zaradi zelo neskladnega razvoja države v regionalnem smislu v zadnjih desetih letih,
               zaradi nedelujoče pravne države, skratka zaradi slabe dediščine, ki jo prevzema nova
               vlada, bi morda bilo upravičeno, da bi se novi mandatar na ljudstvo obrnil z
               dramatičnimi besedami. Namreč nekaj podobnega, vendar pa seveda manj dramatičnega bi
               bilo potrebno, bi bilo, ali pa upravičeno, kot se je nekoč v programskem govoru
               obrnil na britansko ljudstvo Winston Churchill, ko je dejal, da ne more obljubiti
               drugega kot znoj, kri in solze.</p>
               <p>Tudi naše vlade ne čakajo rožnati dnevi, rožnati časi. Namreč v zadnjih dneh je
               propadla praktično dokončno tekstilna industrija. V ruševinah je obutvena in
               usnjarska industrija. In to ne zgolj zaradi globalizacijskih vplivov, ampak tudi
               zaradi nepravočasnega posredovanja in ukrepanja in prestrukturiranja s strani
               prejšnje oblasti. Prejšnja oblast se je preveč zanašala na to, da je možno, da
               Slovenija živi samo od storitvenih dejavnosti, kot da se ni zavedala, da je potrebno
               graditi na novih proizvodih, na neki materialni proizvodnji, na dodani vrednosti in
               ustvarjati novo vrednost.</p>
               <p>Danes kar naprej poslušamo o nejasnosti, o neizdelanosti koalicijske pogodbe,
               oziroma opozicijski poslanci kar naprej opozarjajo na področja, ki bi po njihovem
               morala biti bolje začrtana ali pa vključena. Niso pa pripravljeni ugotoviti, da je
               morala nova vlada, nova koalicija vključiti v svojo koalicijsko pogodbo mnoge stvari,
               ki so bile obljubljene s strani prejšnjih vlad, pa neuresničene. Tako da v bistvu
               začenja s hudimi zaostanki, ki so pa po mojem mnenju nepotrebni. Zaradi tega seveda
               zvenijo nekoliko neverodostojno obljube o konstruktivni drži opozicije, čeprav po
               drugi strani pozdravljam, da se je vodja poslanske skupine največje opozicijske
               stranke sprijaznil z novo opozicijsko vlogo in je končno nastopil pred državnim
               zborom.</p>
               <p>Kljub temu pa opozarjam bodočo vlado, in bodoče ministre, da so izredno pozorni pred
               minami, ki jim jih bodo nastavljali tisti, ki se niso sprijaznili z izgubo monopolne
               oblastne pozicije.</p>
               <p>Upam, da so nekatere vroče glave opustile razmišljanje o blokadi nove oblasti skozi
               finančni in gospodarski sektor. Namreč lahko smo slišali razmišljanja, ali pa ideje,
               ki so jih imeli nekateri, da bi se dalo novo oblast skozi te centre moči blokirati
               podobno kot so avtoprevozniki nekoč blokirali Allendeja. Jaz mislim, da teh
               razmišljanj ni več, da se dejansko lahko zanesemo na konstruktivno držo, da se bo
               spoštovala volja ljudi, ki so izbrali drugačno pot in drugačne usmeritve.</p>
               <p>Jaz želim, in hkrati pravzaprav sem vesel, da so številni kandidati za ministre na
               svojih predstavitvah poudarili, da je mesto kreiranja politike tukaj, v državnem
               zboru. In da se bodo odgovorno obnašali do državnega zbora, in trdno sem prepričan,
               da je to tudi ena od garancij za njihov uspeh. Namreč izkušnje, ki skozi ta državni
               zbor izhajajo, se dajo skozi državni zbor prenašati na vlado in ministre. Seveda bom
               podprl celotno vlado in ji želim mnogo uspeha pri delu. Hvala.</p>
            </sp>
            <sp who="SDZ4:PavlihaMarko">

               <speaker>PODPREDSEDNIK DR. MARKO PAVLIHA:</speaker>

               <p>Hvala lepa gospodu poslancu Jerovšku. Dovolite mi, da vmes pojasnim oziroma odgovorim
               na vprašanje, ki se danes večkrat pojavlja, javno in tudi na hodnikih, namreč, zakaj
               niso med nami tudi kandidati za ministre, razen tistih seveda, ki ste poslanci. Gre
               za protokolarna pravila državnega zbora Republike Slovenije, čeravno je bila praksa v
               preteklosti drugačna. In po teh pravilih, ki jih imam pred sabo, čakajo v salonu,
               čakajo na izvolitev in po uradni objavi izvolitev pridejo v dvorano. Tu bodo
               prisegli, tu bodo prisego podpisali in potem bodo lahko tudi državni zbor nagovorili,
               če bodo to želeli, nakar bodo odšli na uradni fototermin.</p>
               <p>Sedaj pa bi k besedi povabil mag. Milana Cvikla.</p>
            </sp>
            <sp who="SDZ4:CviklMilanMartin">

               <speaker>MAG. MILAN M. CVIKL:</speaker>

               <p>Gospod podpredsednik, poslanke in poslanci, gospa kandidatka in gospodje kandidati v
               salonu državnega zbora, gospod predsednik vlade! V nagovoru želim s prikazom javnih
               finančnih okvirov podati, zakaj bi bilo dobro, da danes ne potrdimo predloga gospoda
               mandatarja in da se mandatar, nova vlada nujno ponovno usede za
               planersko-programsko-kadrovsko mizo. Razloga sta dva: prvi je izredno problematična
               koalicijska pogodba, drugi razlog je pretežna neustreznost kandidatov. Govoril bom o
               prvem.</p>
               <p>Analiza koalicijske pogodbe z nekaj navadnih kalkulacij in poznavanja javnofinančne
               materije <stage xml:id="Izredna-04-2004-12-03.stage9">(beri: proračunov Republike Slovenije)</stage> pokaže, da gre za javnofinančno
               bombo. Gre za skupek želja, ki bo povečeval in ne zmanjševal odhodke, za od minimalno
               106 do maksimalno 370 milijard na leto. Torej, od približno 53.000 tolarjev do
               187.000 tolarjev na prebivalca Republike Slovenije. To pomeni, da bi moral vsak od
               nas dati za to en mesečni prejemek. To ni izvedljivo in ne dobro. Uresničitev pogodbe
               bi ustvarila za 6% bruto domačega proizvoda dodatnih odhodkov in onemogočila
               izpolnjevanje kriterijev za prevzem evra, v nekaj letih pa bi presegli omejitve
               javnofinančnega dolga. Osebno in v LDS ocenjujemo, da to ni vzdržljivo. Očitno je do
               skupka želja prišlo zato, ker se niso dobro analizirale, ocenile in zato niti dodobra
               prediskutirale posamezne zahteve. Te so se združile v pogodbo, kar se vidi iz
               različnega stila piscev različnih poglavij, različne ureditve, ne nazadnje vrste
               tipkarskih, pa tudi čisto tehničnih in drugih napak v koalicijski pogodbi. Po obsegu
               želja ta pogodba spominja na vsakoletni začetek pogajanj o proračunu kjerkoli na
               svetu, kjer se potem seveda v tednih in mesecih klesti, če ima vlada predsednika in
               ministra za finance, ki vesta, kaj delata. Vendar je bil danes javnosti predstavljen
               končni izdelek - koalicijska pogodba, o kateri naj bi se krepko pogajalo predhodne
               dni. Če boste tako sprejemali javnofinančne okvire, bo to slabo. Pogodba je namreč
               nesmiselna, ker ni izvedljiva. Pravniki bi rekli, da je nična, ker sicer je znan
               predmet te pogodbe, to je nova vlada, delo nove vlade, vendar pa ni znana cena te
               pogodbe. Ekonomisti bi rekli, da ni uresničljiva, politologi pa bi znali oceniti, da
               bo prav ta pogodba temelj razdora in spora v koaliciji.</p>
               <p>Še posebej me žalosti, da o tem na predstavitvi pred odborom za finance ni hotel, ni
               znal ali ni smel spregovoriti niti bodoči zakoniti zaščitnik javnih financ, kandidat
               za finančnega ministra. To je bilo sicer od njega pričakovano. Ker je on prav nedavno
               v tem državnem zboru deloval kot izvajalec nadzora nad proračunom in slovenskimi
               javnimi financami, bi morala biti kalkulacija učinkov iz javnofinančne pogodbe zanj
               mačji kašelj. Zakaj ocenjujem, da bo prišlo do spora? Zato, ker imate stranke pogodbe
               sedaj legitimen interes, da zahtevate uresničitev svojih želja. Številke pa kažejo,
               da dobri gospodar tega ne more in ne sme realizirati, ker bo prevelika poraba vodila
               v povišanje inflacije, padec gospodarske rasti. To je bilo mogoče zadnji dve
               desetletji socializma, vendar so ti časi ustvarjanja črnih lukenj v javnih financah
               minili pred kakšnimi 15 leti. Odeja je prekratka za uresničitev vseh želja.</p>
               <p>Ker je temu tako, me ne čudi, da predsednik vlade razmišlja, da bi ustanovil
               nadvlado v obliki sveta ekonomskih gurujev. To je dobro, načeloma dobro, škoda le, da
               niso bili aktivirani pred podpisom koalicijske pogodbe. Vendar je ideja o nadvladi, o
               strateškem svetu predvsem odraz nezaupanja v ministrske kandidate. To je temu tako še
               posebej zato, ker imamo danes kandidate in kandidatko za ministre, a hkrati je
               koalicija na predlog SDS pred slabim mesecem uzakonila možnost, da bo za posamezen
               resor lahko po odločitvi predsednika pristojen nek drug minister in ne tisti, ki ga
               boste danes izvolili. Prav tako bomo imeli vlado in kabinet predsednika vlade z, vsaj
               v zakonu ni omejeno, številom državnih sekretarjev. Ti bodo tvorili edini pravi
               kabinet vlade, žal bodo med njimi le redki ministri, ki jih bomo, boste danes
               izglasovali.</p>
               <p>Spoštovani! Predvsem spoštovane volivke in volivci! Prišli smo v nove čase. Poglejmo
               si, kaj ti časi prinašajo, kaj so si zapisali v koalicijsko pogodbo in koliko nas bo
               vse to stalo. Po posameznih poglavjih gre za naslednje učinke. Od približno 7,6 do
               15,3 milijarde zmanjšanja javnofinančnih prihodkov zaradi napovedanih davčnih
               olajšav. Od približno 41,200 do 112 milijard zaradi kritja dela plač občinam za
               financiranje novo zaposlenih v občinah, ki bodo izpolnjevale zakonsko določene
               pogoje, zaradi nove dodatne aktivne politike zaposlovanja in zaradi predvidene
               antireforme pokojninskega sistema. Dobro je, da smo se v ponedeljek na kolegiju
               državnega zbora odločili, da opravimo razpravo o tem zakonu po rednem postopku.</p>
               <p>Na področju zdravstva od 5,1 do 42 milijard tolarjev v odvisnosti od obsega
               zavarovanja za dolgotrajno nego, ki bo dostopna vsem, ki nego potrebujejo, in
               odvisnosti od obsega investicij za raziskave in razvoj v zdravstvu.</p>
               <p>Na področju visokega šolstva, znanosti in tehnologije od približno 30 do 120
               milijard, v odvisnosti od tega, kako hitro bo povečevan obseg sredstev za raziskave
               in razvoj iz sedanjih 1,5 na v koalicijski pogodbi zapisanih 3,5% BDP.</p>
               <p>Na področju lokalne samouprave od 10 do 66 milijard v odvisnosti od tega, kako hitro
               boste povečevali primerno porabo v občinah za eno tretjino in zaradi tega pri danih
               virih, seveda, morali povečevati izravnavo iz državnega proračuna.</p>
               <p>Na področju zunanjih in evropskih zadev smo tukaj s polno soglasnostjo sprejeli
               odločitev, da bomo predsedovali Svetu EU in to nas bo stalo od 3,5 do 6 milijard v
               naslednjih 4 letih vsako leto v odvisnosti od tega, kako bo širok obseg tega
               predsedovanja.</p>
               <p>Na področju obrambe od 9 do 13 milijard, odvisno od tega, kako uspešno bo krčenje
               upravnega dela za obrambo in generalštaba Slovenske vojske in kako hitro bo vključen
               program temeljnih razvojnih programov v redni proračun.</p>
               <p>In na področju kulture od 3,7 do 6,2 milijarde, v odvisnosti od tega, kako hitro in
               v kakšnem obsegu bo izgrajen NUK II.</p>
               <p>Naj opozorim, da je predpostavljena kalkucijacija, za katero bi sicer pričakovali,
               da bi jo predstavila vlada, odraz našega razumevanja zapisanih želja. Marsičesa ni
               mogoče oceniti, ker so premalo znane namere predlagateljev, vendar bi to morali
               podpisniki vedeti in danes pred slovensko javnostjo to tudi jasno povedati. Tako bi
               lahko izračunali, da skupno povečanje krepko presega naše možnosti, ker se bo vsak
               državljan moral na leto odreči do 187 tisoč tolarjem. To torej pomeni, da naj bi vsak
               dal eno povprečno slovensko neto plačo. Ker pa nismo vsi aktivno - izračunajte - ker
               pa nismo vsi aktivno zaposleni, to pomeni, da bi morali zaposleni za to nameniti do
               četrtine letnih prejemkov. To ni izvedljivo. Zato apeliram na koalicijo, na vlado, na
               predsednika vlade, na ministra za finance, da zagotovita odgovorno delovanje vlade in
               preprečita inflatorno financiranje deficitov. Pričakovali smo boljši program in
               boljšo ekipo. Pred slabim mesecem smo zastavili kar nekaj vprašanj, o katerih se naj
               bi opredelil mandatar. Če je odgovor koalicijska pogodba ali pa način vladanja, ko
               zaradi neznanja, neizkušenosti skličemo seje, na katerih naj bi po nujnem postopku
               obravnavali zakone, potem pa se to blokira pred vsebinsko diskusijo, ker še komisarji
               niso podali vsebinskih usmeritev, potem se do naslednjih volitev bojim za Slovenijo.
               Ali bomo kaj odgovorov na ta vprašanja slišali danes? Skoraj ne verjamem, bilo pa bi
               lepo, da bi volivke in volivci slišali jasne usmeritve o načrtih, ciljih in zamislih
               dejanskega vodenja vlade Republike Slovenije ter predvsem o tem, kako in kdo bo to
               plačal.</p>
               <p>Gospod mandatar, gospa kandidatka, gospodje kandidati! Predlagam vam, da se čim prej
               posvetite proračunskim okvirom. Najboljši pregled tega je v Poročevalcu, ki
               pojasnjuje proračun za leto 2005. Dobro proučite pravice porabe, ki jih je že določil
               ta državni zbor. Vsega, kar ste nam povedali ali ste mislili, da nam lahko obljubite,
               preprosto ne bo mogoče uresničiti. Želim vam dobro, učinkovito in ne preveč dolgo
               proračunsko usklajevanje. Želel bi, da bi vas pri tem vodilo, da bomo v Sloveniji
               vzpostavili še za odtenek boljše gospodarstvo, kot ga prevzemate ob zamenjavi vlad.
               Program za to je v osnutku spisan. Imenuje se <q>"Strategija razvoja"</q> in danes ob
               prevzemu vlade ga lahko vzamete iz spletne strani vladnega urada za makroekonomske
               analize. Ko sem pred tedni tukaj govoril, takrat še ni bilo jasno, katere stranke
               bodo sodelovale v koaliciji, kakšna bodo razmerja med njimi, kako tehtna in
               domišljena je razvojna vizija nove vlade, kako kompetentna in izkušena bo ekipa.
               Danes to vemo. Takšnega koalicijskega programa ni mogoče uresničiti. Jasno mi je
               tudi, da je predvsem od tega, kako uspešna oziroma neuspešna bo posamezna stranka v
               tej borbi za obremenitev Slovenk in Slovencev, volivcev, predvsem od tega bo odvisna
               dolžina trajanja te koalicije in obseg sprememb tega programa in te vlade, ki jo bomo
               danes potrdili. Sam vlade ne morem podpreti, ker ne želim državljanov Slovenije
               dodatno zadolževati za to, da bi v Sloveniji končno dobili ekspanzivno, fiskalno
               potratno in neodgovorno vlado. Rade volje bom vzel te besede nazaj, če me boste z
               dejanji prepričali o nasprotnem. Četudi je prednovoletni čas, je za novo vlado in
               koalicijo ta prednovoletni čas že minil, in na vas je, da se prelevite v evropsko
               racionalno vlado in zagotovite racionalno upravljanje z državo. Hvala lepa.</p>
            </sp>
            <sp who="SDZ4:PavlihaMarko">

               <speaker>PODPREDSEDNIK DR. MARKO PAVLIHA:</speaker>

               <p>Hvala lepa gospodu poslancu magistru Cviklu.</p>
               <p>Lepo vas prosim, da spoštujete 75. člen našega poslovnika in z medklici ne motite
               seje.</p>
               <p>Na vrsti je gospod poslanec Roberto Battelli.</p>
            </sp>
            <sp who="SDZ4:BattelliRoberto">

               <speaker>ROBERTO BATTELLI:</speaker>

               <p>Hvala lepa, doktor Pavliha. Prvič se je zgodilo, da osnovni dokument, ki opredeljuje
               program neke vlade, vsebuje točko, ki je posvečena problematiki narodnih skupnosti v
               Republiki Sloveniji. To je zelo dobro. Kajti te interdisciplinarne problematike je
               prav, da so predmet pozornosti izvršne oblasti.</p>
               <p>Narodne manjšine so dejstvo v Republiki Sloveniji. Država Slovenija, ustava
               Republike Slovenije varuje in je glavna referenčna točka na svetu za slovenstvo. To
               je ne samo logično in samoumevno, je tudi zelo prav. Vendar je Slovenija sestavljena
               tudi iz drugačnosti v smislu kulture in jezikov. Predvsem še iz dveh avtohtonih
               narodnih skupnosti, to je italijanske in madžarske. Nekateri menijo, nekdo od
               predgovornikov prej je govoril o raznarodovanju Slovencev v Kopru, Izoli in Piranu.
               No, nekateri očitno še menijo, da bolj bombastična, ko je neka laž, lažje se prime.
               Temu seveda ni tako, in tudi ni tako tam, kjer se odgovorno dela in nastopa.</p>
               <p>Nekaj dejstev. V letu, ko sem se jaz rodil, to je približno 10 let po vojni, je po
               podatkih Inštituta za novejšo zgodovino živelo v Kopru, Izoli in Piranu preko 30
               tisoč Italijanov. 27 tisoč jih je v tistih letih odšlo. Od leta 1992, se pravi od
               leta 1991 do leta 2002 je bilo Italijanov manj za 23,7%. Madžarov za 22%. V desetih
               letih, se pravi od osamosvojitve Slovenije. Koper, Izola in Piran imajo skupaj sedaj
               nekje med 60 in 70 tisoč prebivalci, ne vem točno, Italijanov, ki deklarirajo sebe
               kot take, je pa 1840. Nikoli tako malo, odkar obstaja čas. Hvala lepa.</p>
            </sp>
            <sp who="SDZ4:PavlihaMarko">

               <speaker>PREDSEDNIK DR. MARKO PAVLIHA:</speaker>

               <p>Hvala lepa, gospodu poslancu Robertu Battelliju. Besedo ima gospod poslanec Dimitrij
               Kovačič.</p>
            </sp>
            <sp who="SDZ4:KovačičDimitrij">

               <speaker>DIMITRIJ KOVAČIČ:</speaker>

               <p>Hvala lepa, gospod podpredsednik. Spoštovani gospod predsednik Vlade Republike
               Slovenije, spoštovani kandidati za ministre in ministrico, kolegi poslanci.</p>
               <p>Preden bi povedal to, kar sem imel namen, bi se vendarle na kratko ustavil pri
               predzadnji razpravi, ki jo je podal kolega poslanec, še vedno aktualni minister in
               človek bi nehote pomislil, da je gospod spoštovani poslanec že 12 let v opoziciji.
               Razprava je bila namreč podobna nekomu, ki je že 12 let v opoziciji, ki je skratka že
               dolgo oponent obstoječi vladi in ta vlada, ki je niti še nimamo, o kateri danes
               razpravljamo, pa da je že 12 let na oblasti. To se mi je utrnilo ob poslušanju
               njegove razprave.</p>
               <p>No, pa da grem naprej. V skladu s postopkom, ki je predviden za imenovanje vlade
               Republike Slovenije, je danes ta spoštovani zbor pred nalogo, da obravnava predlog
               predsednika vlade Janeza Janše za potrditev predlaganih ministrov in s tem za
               formiranje vlade Republike Slovenije. Od volitev sta minila dva meseca in v tem času
               so potekali razgovori o koaliciji strank, ki bo v prihodnjih štirih letih upravljala
               z državo. Sklenjena je bila koalicija štirih strank, ki so podpisale koalicijsko
               pogodbo in na tej podlagi je predsednik vlade izbral svojo ministrsko ekipo, ki nam
               jo sedaj daje v obravnavo in potrditev. Gre za vladno koalicijo, kar pomeni, da se je
               pri izbiri posameznih ministrskih kandidatov predsednik vlade predhodno posvetoval s
               koalicijskimi strankami, ki so v razmerju v volilnim rezultati predlagale svoje
               kandidate. Na tej podlagi je sedaj pred nami predlog ministrske vladne ekipe, ki
               predstavlja usklajen predlog, koalicijsko usklajen predlog, za katerim stoji celotna
               koalicija štirih strank, ki seveda vsaka v razmerju s svojo politično močjo, izraženo
               na volitvah, nosi tudi svoj del odgovornosti za delo te vlade.</p>
               <p>Pred nekaj dnevi so se vsi predlagani ministrski kandidati predstavili pred
               pristojnimi delovnimi telesi državnega zbora, kjer so zagovarjali svoje programe in
               svoje videnje vodenja ministrstev v naslednjem mandatnem obdobju. Vsi so uspešno
               opravili predstavitev in dobili podporo s strani matičnih odborov. In logična
               posledica do sedaj izpeljanega postopka imenovanja vlade Republike Slovenije je torej
               njena potrditev na današnjem zasedanju državnega zbora.</p>
               <p>Ne nazadnje je današnje imenovanje celotne ministrske ekipe realizacija volje
               državljanov Republike Slovenije, ki so jo izrazili na volitvah. Kljub temu pa mi
               dovolite, da se vendarle odzovem na nekatere odzive in komentarje, ki so se v zadnjih
               dneh, predvsem v zadnjih dneh pojavili v medijih in tudi na predstavitvah ministrskih
               kandidatov pred pristojnimi delovnimi telesi tega spoštovanega državnega zbora.</p>
               <p>Govora je bilo o vsem mogočem, zlasti pa so se kritične pripombe nanašale na
               kompetentnost in strokovnost posameznih kandidatov, pa tudi na njihova pretekla
               ravnanja in celo na njihove domnevno neustrezne izjave v preteklih obdobjih. Ko že
               govorimo o strokovnih referencah posameznih kandidatov, potem lahko ugotovimo
               evidentno dejstvo, da gre pri vseh kandidatih za visoko strokovno kvalificiran kader,
               med katerim je kar nekaj kandidatov z najvišjo možno strokovno kvalifikacijo, ki jo
               predstavlja naziv doktor znanosti. Vsi med njimi imajo tudi dolgoletne strokovne
               izkušnje, za njimi je uspešen delovni opus. Tako da s tega vidika prav gotovo očitek
               o pomanjkanju strokovnih referenc ni na mestu in je vsekakor do kandidatov krivičen
               in nespoštljiv. Strinjam pa se, da predlagani kandidati verjetno niso edini, ki so po
               svoji strokovnosti primerni za ministrska mesta. Verjamem, da bi bilo na marsikaterem
               področju mogoče najti celo še bolj strokovno usposobljene ljudi. Gotovo. Vendar pa
               vemo, da ministrsko delo ni zgolj strokovno delo, pač pa je v mnogo čem tudi
               politično delo, ali pa celo predvsem politično delo, ki pa seveda mora biti povezano
               s strokovnostjo.</p>
               <p>Politično delo pomeni, da mora minister, ki znotraj ministrstva vodi in usmerja delo
               strokovnega tima, uresničevati vladni program, znotraj katerega se uresničuje tudi
               program posameznega ministrstva. In ta program je koalicijsko usklajen in je tudi
               zapisan v koalicijski pogodbi. Torej minister je pri svojem delu zavezan
               uresničevanju koalicijske pogodbe, kar seveda pomeni, da za vodenje ministrstva ni
               dovolj le ustrezno strokovno znanje in obvladovanje področja, ki ga pokriva, pač pa
               je to le predpogoj za kakovostno uresničevanje političnega programa, kateremu je kot
               minister zavezan. In ker gre za koalicijsko vlado, je razumljivo da pri formiranju
               ministrske ekipe sodelujejo vse koalicijske stranke, seveda v razmerju s politično
               močjo, doseženo na volitvah, pri čemer pa seveda predsednik vlade izmed predlaganih
               kandidatov njegovih koalicijskih partneric izbere tiste kandidate, ki izpolnjujejo
               kriterije, o katerih sem tudi govoril.</p>
               <p>Prav tako včasih poslušamo, češ, ta in ta je neprimeren, ker je nekoč naredil to ali
               ono, oziroma je rekel to ali ono, in zaradi teh preteklih ravnanj sedaj ne more
               postati to ali ono, oziroma njegovo imenovanje na neko funkcijo zato naj ne bi bilo
               primerno. Danes smo celo poslušali nekoga v razpravi, ki je dejal, da nekdo samo
               zato, ker je bil v vojaški službi, ne bi smel postati minister. In to govorijo tisti,
               ki so jih vedno, bi rekel, kar polna usta o strpnosti do soljudi in strpnosti do
               drugačnosti. Tu pa naj bi bil nekdo izločen že zato, ker je služboval v vojski. Torej
               ne gre v tem primeru za oceno strokovnosti, izkušenosti, sposobnosti, če hočete, pač
               pa za oceno pripadnosti neki skupini ljudi, v tem primeru vojski, kar po njihovem
               pomeni, da bi moral biti zaradi tega izločen iz dostopnosti do ministrske funkcije.</p>
               <p>Tudi v sedanjem sklicu tega državnega zbora smo že poslušali podobne očitke, ko smo
               odločali o imenovanju podpredsednikov državnega zbora. Češ da nekdo, ki je nekoč
               nekaj rekel, in to naj ne bi bilo primerno, zaradi tega ne more biti izvoljen. Pri
               tem tisti, ki nasprotujejo, niti ne preverijo natančno, kaj je dejansko bilo, pač pa
               se zadovoljijo zgolj s tem, da po svoje prikrojijo nekaj, kar je bilo zapisano, ne
               glede na to, kako je bilo zapisano, ali je šlo za iz konteksta iztrgan izvleček in
               tako dalje. Kot da bi bilo vse, kar je nekje zapisano, tudi resnično, kot da ne vemo,
               da je marsikaj, kar se kje napiše, zlasti še, če gre za rumene tabloide, velikokrat
               netočno. In to se je dogajalo tudi pri oceni kandidatov, o katerih danes govorimo.
               Torej, uporabljajo se pavšalne in nepreverjene informacije, kot dokaz za neko
               trditev, na podlagi katere se skuša diskreditirati posameznik. Pa tudi, če bi
               dejansko v nekaterih primerih šlo za to, da je nekoč nekdo naredil to ali ono, kar je
               bilo neustrezno, ali da je dejansko nekaj rekel, kar ni bilo v redu, to ne more biti
               nikakršen razlog, da bi bil zgolj zaradi tega omadeževan do konca življenja. Konec
               koncev smo verjetno vsi kdaj storili ali pa rekli kaj, kar ni bilo v redu, pa smo
               kasneje to sami ugotovili in morda celo obžalovali svoje ravnanje ali izrečene
               besede. Ali naj bomo zaradi tega v nedogled omadeževani? Ali niso časi verbalnih
               deliktov že davno mimo? Ali ni bolj pomembno, kaj in kako delamo danes, kaj in kako
               govorimo danes? Saj ljudje nismo vnaprej enako determinirani, pač pa skozi čas na
               podlagi najrazličnejših vplivov in dognanj stalno oblikujemo svoj pogled na svet in
               svoja stališča do najrazličnejših družbenih vprašanj seveda lahko tudi spreminjamo,
               imamo to pravico. Zato nikakor ni sprejemljivo, da nekateri ocenjujete sprejemljivost
               ali nesprejemljivost posameznih kandidatov po tem, kakšno odločitev je nekdo nekoč
               sprejel ali kaj je nekoč nekdo rekel. Še toliko bolj pa je to nesprejemljivo, če gre
               za pavšalne in nepreverjene stvari ali za iztrgane besede iz nekega konteksta, ki jih
               kritiki potem zlorabljajo, da bi dosegli med ljudmi napačen ali popačen vtis.</p>
               <p>Pa še nekaj bi želel povedati. V ponedeljek in torek so se na pristojnih delovnih
               telesih predstavili vsi ministrski kandidati. Predstavili so program dela ministrstva
               za dobo naslednjih štirih let in tudi svoje poglede na različna področja in na
               različna vprašanja, ki so povezana z delom in odločanjem na ministrstvih. Kot smo
               lahko slišali oziroma bili seznanjeni s predstavitvami posameznih kandidatov, je šlo
               za konkretnejše programske poglede in programske cilje znotraj tistih programskih
               izhodišč, ki jih je podal ob izvolitvi za predsednika vlade že predsednik Janez Janša
               in izhajajo tudi iz same koalicijske pogodbe. Dejstvo je, da je marsikaj iz tega
               programa drugačno, kot je bilo predvideno doslej znotraj dosedanje koalicijske vlade
               na čelu stranke Liberalne demokracije. Ni pa seveda vse drugačno. Kar je bilo dobro
               in se je v praksi potrdilo, je vsebovano tudi v programu bodoče vladne koalicije. Kar
               pa ni bilo, in tega niti ni tako malo, pa je potrebno spremeniti. In to, kaj in kako
               spremeniti stvari na boljše, je programski cilj koalicije in ministrski kandidati so
               med drugimi predstavili tudi programske spremembe na področju svojih resorjev, za
               katere kandidirajo. To, kako si predstavljajo, da bodo stvari urejali drugače.</p>
               <p>Zanimivo je, da je bilo kar nekaj očitkov opozicijskih poslancev uperjenih ravno
               zoper tisto, kar so kandidati napovedali, da bo potrebno spremeniti. Ne čudim se
               nelagodju bivših ministrov, ki stojijo za svojimi dejanji, ki so jih počeli in
               zagovarjali v času njihovega mandata. Vendar pa bi tudi oni morali razumeti, da so se
               zgodile volitve, ki so pripeljale do političnih sprememb. In te spremembe so jim
               odvzele moč odločanja in vodenja države po svojih zamislih, pač pa so to moč
               odločanja dale drugim. In tukaj ne gre za neko akademsko diskusijo o tem, kako bo kdo
               čim bolj argumentirano in retorično spretno zagovarjal svoje stališče. Čeprav seveda
               to lahko počne kdorkoli, vendar pa gre tu za odnos državljanov Slovenije do oblasti.
               Slovenski državljani so na volitvah zelo jasno povedali, da dosedanji oblasti ne
               zaupajo, ker so bili z njo razočarani. Ker je bilo njihovo vladanje napačno, ker
               oblast ni zadovoljila njihovih pričakovanj, ker upravljanje z državo in njenim
               premoženjem ni bilo racionalno in gospodarno in ne nazadnje, ker posamezni visoki
               državni predstavniki s svojim osebnim zgledom niso vzbudili zaupanja ljudi v njihovo
               neoporečnost. Zato so se ljudje na volitvah odločili za spremembo. Zato so se ljudje
               odločili, da pride do zamenjave oblasti, ki naj jo prevzame tisti, ki so mu na
               volitvah državljani zaupali in s tem podelili to zaupanje. Na tej podlagi je državni
               zbor že sledil volji ljudstva in po tej volji že izvolil mandatarja oziroma
               predsednika vlade.</p>
               <p>In danes seveda moramo odločati še o predlogu ministrskega predsednika, da potrdimo
               predlagano ekipo ministrov oziroma s tem tudi vlado Republike Slovenije. In današnja
               potrditev bo potem tudi pomenila realizacijo tistega, kar so državljani Republike
               Slovenije povedali na samih volitvah.</p>
               <p>Na volitvah niso le neposredno izvolili 90 poslancev, pač pa so tudi posredno s tem
               sporočili, kakšno vlado želijo in kdo naj v naslednjem štiriletnem obdobju upravlja
               to državo.</p>
               <p>Da ne bom predolg, sem že verjetno, seveda novoizvoljeni vladi Republike Slovenije,
               za katero verjamem, da bo danes izvoljena, želim veliko uspeha in v čim večji meri
               uresničitev ciljev, ki so zapisani v programu in koalicijski pogodbi. Ne nazadnje to
               od nje pričakuje tudi prebivalstvo Republike Slovenije, ki je svoja pričakovanja
               izrazilo na zadnjih volitvah. Hvala lepa.</p>
            </sp>
            <sp who="SDZ4:PavlihaMarko">

               <speaker>PODPREDSEDNIK DR. MARKO PAVLIHA:</speaker>

               <p>Hvala lepa gospodu poslancu Kovačiču. Gospa Darja Lavtižar Bebler zahteva repliko.
               Jaz bi na tem mestu samo opozoril na bistvo 70. člena, da je replika možna, če je
               bila razprava napačno razumljena ali napačno interpretirana, in da seveda se šteje po
               razlagi tega člena v razpravo. Ali gre za ta primer? Potem omogočam repliko. V 70.
               členu piše, da mora biti poslanec z imenom imenovan. Nikjer ne piše tega<gap n="..."/></p>
            </sp>
            <sp who="SDZ4:LavtižarBeblerDarja">

               <speaker>DARJA LAVTIŽAR BEBLER:</speaker>

               <p>Jaz sem se spoznala iz tega imenovanja, ker sem do sedaj samo jaz o tem
               razpravljala. In bi rada samo to rekla. Nisem govorila o nikakršnem verbalnem deliktu
               in nisem govorila o tem ali onem, kar bi kandidat kdaj napačno rekel ali pa naredil.
               Citirala sem poročilo komisije, državnozborske komisije za nadzor nad delom
               varnostnih in obveščevalnih služb in od tod povzela dve ugotovitvi, ki pač pišeta
               črno na belem. Da je šlo za prekoračitev pooblastil in da je preseglo običajne okvire
               delovanja vojaško-diplomatskih predstavnikov. In na tej osnovi pač sem izrazila svoj
               dvom v kompetentnost in primernost takšnega kandidata in pri tem dvomu še
               vztrajam.</p>
               <p>Mi pa prosim povejte državo, kjer so recimo na ministrstvo za notranje zadeve
               postavili vojaka. Govorila sem o vojaku, ne o nekom, ki je sam bil slučajno v vojaški
               službi nekoč. Hvala.</p>
            </sp>
            <sp who="SDZ4:PavlihaMarko">

               <speaker>PODPREDSEDNIK DR. MARKO PAVLIHA:</speaker>

               <p>Hvala lepa. Naj ponovno povem, da bi bil to absurd, če bi seveda zahtevali oziroma
               omogočili repliko samo, kadar se poslanka oziroma poslanec imenujeta z imenom. Potem
               bi lahko seveda poslanca slikovito opisali do najmanjše podrobnosti, tako da bi vsi
               vedeli za koga gre, pa seveda replika ne bi bila dovoljena. <gap n="..."/><stage xml:id="Izredna-04-2004-12-03.stage10">/Glas v ozadju./</stage><gap n="..."/> Ta
               praksa ni nikjer zapisana.</p>
               <p>Sedaj pa vabim k besedi gospo poslanko Barbaro Žgajner Tavš.</p>
            </sp>
            <sp who="SDZ4:ŽgajnerTavšBarbara">

               <speaker>BARBARA ŽGAJNER TAVŠ:</speaker>

               <p>Hvala lepa za besedo. No, jaz bom zelo kratka, ker časa ni veliko na voljo.</p>
               <p>Na začetku bi se dotaknila besed, ki jih je pred menoj v predstavitvi stališča
               poslanske skupine izrekel pač govornik. Namreč dejal je, da je koalicijska pogodba
               seznam želja koalicijskih partnerjev. Jaz bi ga v tem delu popravila in dejala, da je
               koalicijska pogodba seznam nekih nujnih popravkov, ki so odraz napak oziroma
               pomanjkljivosti obstoječih programov. Je pa res, da so marsikatere pomanjkljivosti
               oziroma slabosti spregledane in da se bodo očitno nadaljevale oziroma da bodo
               pomenile neko kontinuiteto dela pretekle koalicije. Je pa tudi res, da so stvari, ki
               so zapisane, vsaj po moji oceni, v marsikaterem delu ali vsaj na področju, ki sem ga
               pokrivala, preveč iluzorno zastavljene.</p>
               <p>Recimo ministrstvo za delo, družino in socialne zadeve, na tem <q>"hearingu"</q> sem bila,
               program je zastavljen zelo optimistično, kar je lepo in prav. Zmanjšanje
               brezposelnosti, aktiviranje neaktivne brezposelnosti, kontrola nad zaposlovanjem na
               črno, nad izvajanjem javnih del in ostalih oblik aktivne politike zaposlovanja,
               enakomeren regijski razvoj na področju zaposlovanja itn. itn. Ni pa zaslediti niti iz
               predstavitve ministrov oziroma kandidata za ministra ni bilo zaslediti vsebine teh
               programskih usmeritev. Ampak v kolikor bodo sledili smernicam, ki so si jih zastavili
               in ki so zapisane v koalicijski pogodbi, seveda bomo veseli in ob koncu mandata lahko
               rekli le iskrene čestitke. Kar pa je zaskrbljujoče v tem delu, je, da nikjer ni
               omenjena mladinska problematika, vsaj v delu, ki se tiče zaposlovanja. No, tam je,
               ampak kar se tiče širokega področja mladinske problematike, tega nisem zasledila niti
               dobila razlage na moje vprašanje. Sociala v najširšem smislu temelji le na socialnih
               prejemkih. Nevladne organizacije naj bi prešle izpod okrilja države na trg. Dejstvo
               pa je, da nevladne organizacije danes večinoma pokrivajo socialni sektor.</p>
               <p>In kar me je pravzaprav zelo zmotilo, je ideološko pojmovanje družine. Kaj pomeni,
               citiram, s političnim odnosom do starševstva in družine preko medijskega obveščanja
               ustvariti pozitiven odnos javnosti do družine. Kaj pomeni postopno uvajanje pravic iz
               naslova dela v družini? Kaj pomeni 20% dodatek na otroški dodatek za otroka, ki ni v
               javnem vrtcu? Obstaja bojazen oziroma sprašujem se, da so to smernice, ki pomenijo
               radikalizacijo statusa ženske in matere.</p>
               <p>In naj čisto za konec zaključim še s popotnico, ki so jo podali v predstavitvi
               koalicijski partnerji iz DeSUS-a. Samo besedo za konec še, prosim. Slaba popotnica,
               ki pravzaprav vzbuja dvome, pa naj povzamem. Verjetno vseh točk koalicijske pogodbe
               ne bomo uresničili, vendar se tudi vse prejšnje niso. Ali gospodje iz DeSUS-a
               pravzaprav niste bili zraven tudi pri prejšnjih koalicijskih pogodbah?</p>
            </sp>
            <sp who="SDZ4:PavlihaMarko">

               <speaker>PODPREDSEDNIK DR. MARKO PAVLIHA:</speaker>

               <p>Hvala gospe poslanki Barbari Žgajner Tavš. Lepo prosim, da se poskušamo držati
               časovnih okvirov. K besedi vabim gospoda poslanca Danijela Krivca. Se odpoveduje. Na
               vrsti je gospod poslanec Jožef Školč. Ne, pardon, se opravičujem. Namesto gospoda
               poslanca Alojza Soka se je k razpravi prijavila gospa poslanka Marjetka Uhan.</p>
            </sp>
            <sp who="SDZ4:UhanMarjetka">

               <speaker>MARJETKA UHAN:</speaker>

               <p>Hvala lepa za besedo. Lepo pozdravljeni vsi tukaj v dvorani! Verjamem, da bo vlada
               odgovorno prevzela vodenje slovenske države in se zaveda, da za njo stojijo volivci
               in njihova pričakovanja. Pod slabo streho trpi vsa zgradba, pravi pregovor. Številni
               programi, naloge so v delu. Torej jih bo vlada nadaljevala. Toda kakšna bi bila
               vlada, če ne bi imela programa, vizije, načrtov, če ne bi hotela kaj izboljšati,
               popraviti. Vse tudi ni v denarju, kot sprašujete, kje boste jemali. Veliko je tudi v
               volji, v znanju. Treba je prisluhniti širši javnosti in upoštevati njeno mnenje.</p>
               <p>Navedla bom primer devetletne šole v osnovni šoli, o smiselnosti nivojskega pouka,
               zunanjem preverjanju znanja, številu in vsebini izvirnih predmetov, naraščanju
               birokracije v šoli. O tem se sprašuje in na to opozarja civilna družba, kot tudi
               starši šolajočih se otrok, pa hkrati tudi učitelji niso zadovoljni s sedanjim
               konceptom. Ob vsem tem pa se širi nasilje med mladimi, samomori, in učitelji
               opozarjajo, kot tudi starši, da so nemočni pri vzgoji. Kakšna bo naša družba, je
               odvisno predvsem od vzgoje mladih, kajti iz mladih postanejo očetje, matere,
               državljani. Zato bo vlada temeljito razmislila o vzgoji v šoli kot tudi vsebini in
               izbiri predmetov.</p>
               <p>Kar se pa tiče državne blagajne, kje boste jemali, in programov, ki so direktno
               vezani na to blagajno, pa mislim, da se tudi naš kandidat sprašuje in so upravičeni
               pomisleki, da mogoče pa ne bo možno izpolniti koalicijske pogodbe, ker ste preveč
               izpraznili blagajno.</p>
            </sp>
            <sp who="SDZ4:PavlihaMarko">

               <speaker>PODPREDSEDNIK DR. MARKO PAVLIHA:</speaker>

               <p>Hvala lepa gospe poslanki Uhan. Sedaj pa je dejansko na vrsti gospod poslanec Jožef
               Školč. Beseda je vaša.</p>
            </sp>
            <sp who="SDZ4:ŠkolčJožef">

               <speaker>JOŽEF ŠKOLČ:</speaker>

               <p>Hvala lepa. Spoštovane kolegice, kolegi! Rad bi pozdravil tudi predlagatelja vlade,
               pa ga v tem trenutku tu ne vidim, ampak kakorkoli. Zapisana programska izhodišča
               posameznih kandidatov in pa vlade, na eni strani življenjepisi, na drugi predstavitve
               vseh teh kandidatov pred odbori, ne dajejo osnove, da bi lahko vnaprej in počez
               odrekali kompetentnost tej vladi. Zagotovo tudi ni mogoče pričakovati, da bi vsi
               kandidati in kandidatka poznali vse podrobnosti resorjev, ki jih bodo vodili. Zato se
               mi zdi povsem primeren ta stodnevni rok, da od vseh ljudi, ki bodo danes prisegli,
               pričakujemo odgovore tudi na neodgovorjena vprašanja. Počakajmo torej.</p>
               <p>So pa vprašanja, ki jim lahko rečemo civilizacijska, ki ne rabijo nekega posebnega
               uvajanja v ministrsko delo, niti ne rabijo raziskovanja predpisov, niti opazovanja
               situacij. Takšna vprašanja rabijo jasne in takojšnje odgovore. Eno od vprašanj, na
               katerega bi rad opozoril, je vprašanje umetniške svobode in svobode izbire na sploh.
               Kandidata Simonitija, se pravi kandidata za ministra za kulturo, smo tako vprašali,
               kaj misli o zahtevi po prepovedi branja Zupanovega Menueta za kitaro. <gap n=".."/><stage xml:id="Izredna-04-2004-12-03.stage11">/Oglašanje iz
               klopi./</stage><gap n=".."/> branja, gospod Jerovšek, ušesa je treba imeti pripravljena za poslušanje.
               Gre za knjigo, ki je bila razpisana za maturitetno čtivo. To seveda ni edina
               neprimerna knjiga, ki se pojavlja na tem nenapisanem indeksu. In kaj nam je odgovoril
               kandidat? <q>"Moje stališče je, torej jaz se v to nisem niti spuščal. Sam s takšnimi
               stvarmi pravzaprav nimam problemov. Mislim pa, da je mladina v nekih subtilnih letih
               občutljiva ..."</q> potem je nerazumljivo, <q>"treba je pravzaprav omogočiti neke stvari, da
               jih spoznavajo, nekatere stvari pa v šolskih vsebinah so verjetno neprimerne. Mislim,
               da tukaj ne bi prišli nikamor. Katere knjigo mislite? Odgovor je ta Minuet, pa dajmo
               kakšno drugo."</q> To pomeni šokantno strinjanje s tem, da je ta knjiga neprimerna. Tako
               kot gospod Jerovšek sem jaz težko na odboru verjel svojim ušesom, da lahko te vrsti
               gonje proti knjigi pritrdi nekdo, ki izhaja iz kulturniškega kroga Nove revije, ki je
               občutljiv na vsa ta vprašanja. Pustimo tu vnemar, da je Zupanova literatura burila
               duhove že v svojem času. Pustimo vnemar, da je Zupan plačal z debelo zaporno kaznijo
               zaradi svojega pisanja in delovanja. Pustimo tudi vnemar, da so njegova dela burila
               varuhe morale tako med partijci kot med borci, da je to možno leta 2004 in da ni
               mogoče imeti jasnega stališča do tega resorja, ki je na nek način matičen za
               vprašanje obrambe umetniške svobode, je meni težko razumljivo. Zato sprašujem
               predsednika vlade, ali deli te vrste izmikajoče se mnenje kandidata? Ali je
               pripravljen tako, kot smo nekdaj skupaj v 80. letih okoli te vrste vprašanj imeli
               jasno in nedvoumno stališče? Ne nazadnje bi bilo pričakovati, da so bila ta vprašanja
               konzumirana v 90. letih in ne nazadnje so bila ta vprašanja in te vrste dejanja tista
               za katere se, upam, vsi strinjamo, ki so konstituirala prostor svobode, demokracijo v
               Sloveniji in ne nazdanje tudi samostojno državo. Ali se vračamo nazaj?</p>
            </sp>
            <sp who="SDZ4:PavlihaMarko">

               <speaker>PODPREDSEDNIK DR. MARKO PAVLIHA:</speaker>

               <p>Hvala lepa gospodu poslancu Školču. Gospod Jerovšek, ali je bila vaša izjava napačno
               interpretirana in nerazumljena, ne izjava kandidata za ministra? To, da ste bili
               omenjeni, to ni relevantno z interpretacijo 70. člena. <stage xml:id="Izredna-04-2004-12-03.stage12">/Oglašanje iz klopi./</stage> Razlogi
               za repliko niso izpolnjeni. K besedi vabim gospoda poslanca Mitjo Ljubeljška.</p>
            </sp>
            <sp who="SDZ4:LjubeljšekMitja">

               <speaker>MITJA LJUBELJŠEK:</speaker>

               <p>Hvala za besedo. Spoštovani zbor, spoštovani predsednik vlade! Glede na to, da
               opozicijski poslanci iščejo in poudarjajo, seveda po svojih kriterijih - poudarjam,
               po svojih kriterijih -, samo šibke točke in pomanjkljivosti v strokovnosti in
               sposobnosti posameznih ministrskih kandidatov ter v programskih izhodiščih,
               usmeritvah in ciljih koalicijskega programa, kar je seveda pričakovano in legitimno,
               se pričakuje, da bomo koalicijski poslanci poudarjali ravno nasprotno. Sam ne želim
               na tak način ocenjevati posameznih kandidatov, ker želim povedati svoja razmišljanja
               skozi drug zorni kot, in to iz več razlogov. Prvič, ker menim, da tako ocenjevanje
               sloni le na osebnih kriterijih, ocenah in zaključkih. Kateri pa so pravzaprav pravi
               kriteriji? Ali je to izobrazba, delovne izkušnje, simpatičnost ali nesimpatičnost
               posameznega kandidata? Morda kakšne druge strokovne reference? Ali pa so morda
               kriteriji nekaterih posameznikov iz dosedanje vlade in bivše koalicije, ki po mojem
               mnenju morda precenjujejo svoje sposobnosti in svojo strokovnost - to se kaže tudi v
               nekaterih slabih rezultatih dosedanje vlade, neizpolnjenih obljubah in nalogah -, kar
               so v vzročni povezanosti pokazali tudi rezultati na volitvah. Ker se ne strinjam s
               trditvijo opozicije, da večina kandidatov nima svoje vizije, da citirajo cilje in
               programske usmeritve iz koalicijskega programa, da nimajo dovolj znanja, da dvomijo v
               njihove sposobnosti in podobno. Prosim vas, spoštovani kolegi in kolegice, ali si
               predstavljate, da bi vsak kandidat imel svoj program, svojo vizijo in svoje strateške
               in programske cilje? Morda je bila to praksa v preteklosti. Sam pa menim, kar so
               pokazali tudi ministrski kandidati na predstavitvah na matičnih odborih, da je
               osnovno izhodišče ministrskega dela koalicijski program, opredeljen s programskimi,
               strateškimi in razvojnimi cilji. Iz tega pa izhajajoči resorski cilji, ki jih mora
               posamezni resorski minister operacionalizirati in udejanjiti. Ministrska vloga ni
               vloga nekakšnega eksperta, ki vse ve in vse zna, ampak je po mojem globokem
               prepričanju vloga kombinacije strokovnega in političnega vodenja v odvisnosti od
               specifičnosti posameznega ministrskega resorja. Imeti mora potrebno strokovno znanje,
               ciljno usmerjenost, sistematiko, sposobnost za vodenje, organiziranje, koordiniranje,
               motiviranje, in še kaj. Predvsem pa mora znati pritegniti in motivirati vodstveni in
               strokovni potencial v svojem resorju. In ne nazadnje, imeti mora tudi neobhodno
               veliko občutka za politično diplomacijo.</p>
               <p>Klub temu da kandidati še niso mogli pokazati vseh svojih sposobnosti v praksi, ali
               lahko danes z gotovostjo zatrdimo, da teh sposobnosti kandidati nimajo?</p>
               <p>In še nekaj o strokovnosti kandidatov, o kateri se v zadnjem času in tudi danes v
               tem državnem zboru veliko govori. Za mene ni strokovnjak za ministrsko delo v
               resorjih, kot je na primer, zelo problematičen, gospodarski, da je dovolj, da je
               minister univerzitetni profesor, ali doktor znanosti, ki ima pedagoško prakso, in
               znanstvenoraziskovalne rezultate in dejavnosti, nima pa nikakršnega delovnega staža v
               industrijskem podjetju in industrijskih gospodarskih izkušenj. Strokovnost je po
               mojem mnenju skupek teorije in prakse. Mojemu stališču, da mora imeti minister tudi
               vodstvene sposobnosti in znanja ter ustrezne delovne izkušnje, bi bilo toliko lažje
               potrditi, če bi poslanci dobili na mizo podatke o številu zaposlenih v posameznih
               resorjih, v ožjem in širšem smislu, v nekaterih gre ta številka krepko preko več
               tisoč.</p>
               <p>Tretjič. Ne glede na vse predhodno navedeno, pa lahko tudi sam poudarim veliko
               pozitivnega o tistih kandidatih, ki so mene po predstavitvah v matičnih odborih, sam
               sem bil prisoten na šestih, ugodno in pozitivno prepričali. Seveda po mojih
               kriterijih, poudarjam, po mojih kriterijih. Prepričali pa so tudi veliko večino
               ostalih poslancev.</p>
               <p>In na koncu bi vas rad spomnil, spoštovane kolegice in spoštovani kolegi, da je pred
               tremi tedni sedanji predsednik vlade, takrat pa še kandidat za mandatarja, predstavil
               v svojem predstavitvenem nagovoru tu, v državnem zboru, svojo vizijo ter programske
               usmeritve in cilje in na tej osnovi dobil skoraj dvotretjinsko podporo tega zbora, s
               tem pa tudi zaupanje, da je sposoben to tudi udejanjiti. Dobil je torej mandat, da
               skupaj s koalicijskimi partnerji z vso odgovornostjo sestavi svoj delovni tim, to je
               svoje najbližje sodelavce, ministre. Torej mu je ta državni zbor podelil to
               pristojnost in tudi odgovornost, odgovornost v tem mandatu, pred tem državnim zborom,
               predvsem pa pred vsemi državljankami in državljani Republike Slovenije. Verjamem, da
               bo to strokoven, delaven, uigran, odgovoren, pošten, politično moder in do javnosti
               prijazen tim, tako celota kot posamezniki. Če bi poslanci dobili danes na mizo tudi
               podpisane etične kodekse vseh ministrskih kandidatov, bi bili lahko še bolj
               prepričani, da bo temu tako.</p>
               <p>Spoštovani predsednik vlade! Pred vami in ministrskimi kandidati je težka in
               odgovorna naloga, so veliki izzivi. Jaz zaupam v ta tim, zato ga bom tudi podprl.
               Hvala.</p>
            </sp>
            <sp who="SDZ4:PavlihaMarko">

               <speaker>PODPREDSEDNIK DR. MARKO PAVLIHA:</speaker>

               <p>Hvala lepa gospodu poslancu Ljubeljšku. Sedaj je za razpravo na vrsti gospod poslanec
               Aurelio Juri.</p>
            </sp>
            <sp who="SDZ4:JuriAurelio">

               <speaker>AURELIO JURI:</speaker>

               <p>Hvala, gospod podpredsednik. Nikogar ne bom presenetil, če napovem, da ekipi, ki jo
               predlagate, gospod mandatar oziroma predsednik, svojega glasu ne bom dal. Pa ne zato,
               ker pripadam opoziciji in sledim logiki položaja, preprosto zato, ker ocenjujem, da
               ni dovolj kompetentna, daleč, zelo daleč od napovedi, ki ste jih dajali, da jo boste
               sestavili po strokovnih referencah. In se tudi jaz, tako kot kolegica Širca,
               sprašujem, ali je tisti famozni bazen 500 oziroma 600 strokovnjakov usahnil. Ob
               napovedovanju dobrega vladanja in svetle prihodnosti za deželo ste se nekoliko
               zavarovali z naštevanjem tudi slabe zapuščine, kar je malce zadišalo po alibiju za
               morebiten neuspeh. A to, kar me še najmanj prepričuje v kakovost in perspektivnost
               ekipe, so bile predstavitve kandidatk in kandidatov na odborih.</p>
               <p>Če se samo ustavim na področju zunanje politike. Nalogi v zvezi s predsedovanjem
               OVSE in predsedovanjem EU sta kljub vsebinski in finančni zahtevnosti obče podprti in
               zato nič kaj problematični. Enako velja tudi sicer za implementacijo evropskega
               članstva. Nisem pa povsem pomirjen, da naj nek naš večji angažma v Iraku oziroma
               odpošiljanje naših vojakov in policistov na tisto bojišče, ki bo po mojem še dolgo,
               dolgo odprto, ne pride v poštev. Preveč indicev je, ki ne govorijo temu v prid.
               Načrtuje se štirikratno povečanje zmogljivosti in usposobljenosti vojske za bojevanje
               tudi izven območja Nato, ameriške agresive na Irak niste nikoli obsodili, tudi takrat
               ne, ko se je izkazalo, da je bila utemeljena na lažeh. Novi ameriški veleposlanik pri
               nas računa na vašo kooperativnost do predmetne krize. Rad bi od vas slišal obljubo,
               da vse dotlej, dokler traja okupacija Iraka, Slovenije tam ne bo. Kar me pa povsem
               skrbi, je to, da pri najbolj občutljivem vprašanju v odnosih s Hrvaško, to je mejnem,
               ne vidim niti znaka napredka, prej obratno. Pohvale vredna opredelitev, ki ste jo
               izrekli pri vaši prezentaciji, da boste težave z našo južno sosedo odpravili, ne s
               konfrontacijo, citiram, <q>"ampak s sodelovanjem in s strateškim partnerstvom"</q> se ne
               sklada z vztrajanjem na starih pozicijah glede suverenosti nad spornimi ozemlji in s
               pomanjkanjem vsakršne ideje, kako stopiti korak dlje. Celo že doseženo, in to je
               kompromisni predlog sporazuma Drnovšek-Račan, opuščate, kajti v koalicijski pogodbi
               ga ni videti. Zamisel o neki mešani zgodovinski komisiji je lahko zanimiva, a
               verjemite mi, da napetosti med ribiči v Piranskem zalivu in policisti, ki jih
               nadzorujejo in varujejo, ne bo odpravila. Incidenti na meji se zgodijo ne nujno, ker
               si jih nekdo želi ali načrtuje, ampak iz mnogokrat banalnega konflikta interesov pri
               koriščenju in sobivanja v istem prostoru. Imperativno je torej, da se razmejitev
               končno in čim prej določi in če dogovor o tem med prizadetima stranema ni možen, naj
               o tem odloči kdo drug. Če se mednarodne arbitraže ni bati, in se s to vašo oceno,
               gospod predsednik, strinjam, pričnimo s primernimi aktivnostmi takoj, kajti čas teče,
               strasti postajajo, in to smo videli v preteklosti, vse manj obvladljive, vstop v
               Schengen se bliža, Hrvaška pa medtem tako in tako utrjuje svojo suverenost tudi tam,
               kjer morda še računamo, da bi bilo naše.</p>
               <p>Ko se bo izkazalo, da so bile te moje skrbi odveč, vam bom takrat zaploskal,
               zaenkrat mojega glasu pa ne bo dal. Hvala.</p>
            </sp>
            <sp who="SDZ4:PavlihaMarko">

               <speaker>PODPREDSEDNIK DR. MARKO PAVLIHA:</speaker>

               <p>Hvala lepa poslancu Aureliu Juriju. K razpravi je tudi prijavljen gospod poslanec dr.
               Pavel Gantar.</p>
            </sp>
            <sp who="SDZ4:GantarPavel">

               <speaker>DR. PAVEL GANTAR:</speaker>

               <p>Hvala lepa, gospod podpredsednik. Spoštovani predsednik vlade, spoštovane kolegice in
               kolegi. Časa je malo, zato bom hiter. Omejil se bom samo na eno, mogoče dve točki.
               Tisto, kar me ob predstavitvi te vlade seveda nekako skrbi, je predvsem to, da
               dogajanja ob sestavljanju te vlade kažejo, da se zanesljivo utegne povečati razlika
               med formalno in neformalno politično močjo pri odločanju v izvršni veji oblasti. Na
               formalni ravni vemo, kako stvari potekajo. Tu je moč položena v roke ministrov,
               vlade, da poenostavim. Predsednik vlade je v predstavitvi liste kandidatov že danes
               in pred tem zavzel nenavadno veliko distanco do kandidatov, ki jih predlaga. Nek
               zamik med njim in njimi. Hkrati se ustanavlja svet, ki naj bi imel neko
               superministrsko pristojnost, ki bi korigiral, kot rečeno, odločitve ministrov. Bojim
               se torej, da bo formalna moč in vpliv koncentrirana v telesih, ki niso podvržena
               demokratičnemu nadzoru in transparentnosti, odgovornost pa bodo prevzemali ljudje,
               ministri, ki ne bodo imeli prave moči. Če bo takšno razmerje zelo veliko in takšno
               nesorazmerje zelo veliko, bo cena, ki jo bo plačevala ta vlada in seveda tudi
               volivci, volivke, prevelika. Zato upam, da se takšno razlikovanje med formalno in
               neformalno politično močjo v izvršni oblasti ne bo vzpostavilo oziroma ne bo nakazalo
               v smeri, kot jo nakazujejo zadnji dogodki.</p>
               <p>En komentar bi še dal, in to je komentar k temi konstruktivne opozicije. Danes je
               bilo rečeno, kako si zamišljamo konstruktivno opozicijo. Jaz sem to pisal pred 20-imi
               leti. Konstruktivna opozicija ni samo to, da se dajejo dobronamerne pripombe k
               obstoječim predlogom, ki jih daje vlada, da se dajo pripombe na rob, da se poskuša
               samo izboljšati in dodatno marginalno tukaj in tam dopolniti to, kar vlada ali pa
               vladajoča večina predlaga. To tako ali tako. To je sestavni in normalni del nekega
               procesa. Konstruktivno opozicijo si tudi zamišljam tako, da bomo seveda podprli vse
               tisto, kar je dobro, kar mislimo, da je dobro za vse nas in kar je mogoče tudi
               izpeljati. Ampak dejansko je konstruktivna opozicija konstruktivna takrat, kadar
               predlaga alternativne projekte, kadar predlaga različne projekte, kadar predlaga
               izbiro prebivalkam in prebivalcem. Naša vloga je v tem, da imajo vsak dan v tednu,
               kadarkoli bo ta vlada zasedala, kadarkoli bo državni zbor zasedal, da vedo, da imajo
               možnost izbire. V tem vidim konstruktivnost te naše vloge kot opozicije.</p>
               <p>In na kratko. Velikokrat je bilo rečeno, da je to nov začetek. Je nov, toda seveda
               hkrati se je treba zavedati, da so od štirih strank v tej novi koaliciji dve
               sodelovali že v prejšnji. Sem že več kot deset let v politiki, zato lahko rečem samo
               to; menjajo se prepričanja, ne pa tudi nravi. Hvala lepa.</p>
            </sp>
            <sp who="SDZ4:PavlihaMarko">

               <speaker>PODPREDSEDNIK DR. MARKO PAVLIHA:</speaker>

               <p>Hvala, dr. Gantar. K besedi vabim gospoda poslanca, mag. Branka Grimsa.</p>
            </sp>
            <sp who="SDZ4:GrimsBranko">

               <speaker>MAG. BRANKO GRIMS:</speaker>

               <p>Hvala za besedo. Vsem prav lep pozdrav. Ob vsem, čemur smo bili priča danes, bi
               želel opozoriti naslednje. Danes je vendar kulturni praznik, danes praznujemo rojstni
               dan velikega pesnika Franceta Prešerna, danes bo ob praznovanju tudi praznika v
               mestni občini Kranj mag. Rudi Šeligo razglašen za častnega občana, človek ki je
               veliko pripomogel k temu, da imamo danes samostojno Slovenijo, da smo priča temu, da
               postavljamo novo demokratično izvoljeno vlado. Danes je dan, ko postavljamo to
               demokratično izvoljeno vlado. To je tisto, kar ostane za zgodovino. Poglejte, že
               izvolitev predsednika vlade sama je imela izjemno velik simboličen pomen, kajti šlo
               je za simboličen padec zadnjih ostankov berlinskega zidu, za nepreklicen konec vedno
               ponovne zmage politike, utemeljene na širjenju strahu in predsodkov. Saj se spomnite
               vseh minulih političnih borb. Če bo zmagal Janez Janša, boste pa ostali brez tega in
               onega. Danes, ko smo temu priča, se pogovarjamo o dvigu penzij, o usklajevanju
               penzij. To pa je resnica. Zato je odločitev državljank in državljanov 3. oktobra že
               sama po sebi izjemen prispevek k razvoju politične kulture na Slovenskem.
               Politologija uči, da so temelj vsake politike vrednote, in da je politika, ki ne
               upošteva vrednot oziroma temelji na lažnih vrednotah, politika ki vodi v
               totalitarizem. V Sloveniji, žal, s tem imamo kar precej negativnih izkušenj.
               Vrednostno bo postavitev nove vlade izjemen korak, kar se je pokazalo že pri pregledu
               koalicijske pogodbe, še posebej pa pri zaslišanju kandidatov za ministre. Ko
               ocenjujemo vrednostno posamezno politiko je zagotovo najbolje izhajati iz dejanj, iz
               odločitev. In ko gledamo minulo obdobje, vidimo, da je za dosedanjo garnituro
               predstavljala prioriteto nakup vladnega letala, to se pravi prestiž ministrov,
               njihova potovanja po svetu, za novo vlado pa bo predstavljala prioriteto dograditev
               bolnice, namenjene obolelim za rakom, in pediatrične bolnice, to se pravi namenjene
               najmlajšim, tistim, za katere vsi tako radi rečemo, da so naša bodočnost. Ohranitev
               človeškega življenja in zdravja sta torej za novo oblast pomembnejša, kot pa je
               prestiž oblastnikov. To predstavlja vrednostno, še enkrat poudarjam, izjemen
               napredek, izkušnjo, ki ji bomo priča v naslednjih letih.</p>
               <p>Poglejte, posebej pomembno je, da se omogoči, tudi z neposrednimi prenosi, ki naj
               bodo stalnica, tako kot se je že večkrat zahtevalo, da bo dosledno izpolnjeno tisto
               ustavno določilo, da ima vsak državljan, vsaka državljanka vedno pravico biti
               vsestransko in celovito seznanjen s političnim dogajanjem. Kako zelo je to pomembno
               tudi za razvoj politične kulture, naj utemeljim prav na dogodku 3. oktobra. Na večer
               volitev so si ljudje lahko neposredno na televiziji ogledali, kako so nekateri obrazi
               nekaterih politikov, ki so bili prej cela leta vzvišeni, naduti, iznenada postali
               strahovito dolgi. In ta politična izkušnja je pomembna, kajti ljudje so spoznali, da
               nihče ni neka avantgarda, da se v Sloveniji ne more politično sceno vsiljeno deliti
               na ene, ki so a priori strokovni in pametni in poklicani, da vodijo druge, in na neko
               črno opozicijo, ki je tukaj samo zato, da nerga in včasih protestira na ulici, kadar
               ji res ne preostane nič drugega. Sedaj je jasno, da smo vsi enaki in zopet je to
               tisto, kar omogoča premik k temu, da postane politična tekma normalna, evropsko
               primerljiva, tekma programov, argumentov in ljudi, kot njihovih nosilcev. Zato je
               postavitev te vlade zgodovinski dogodek.</p>
               <p>Obenem pa je to dalo tudi osnovo za eno sporočilo. Za sporočilo, ki ni aktualno samo
               za to vlado, ampak za vse bodoče slovenske vlade. To namreč, da oblast, katerakoli
               oblast, ko enkrat pozabi, kdo jo je izvolil, ko postane sama sebi namen, ko podleže
               napuhu, takrat po naslednjih volitvah to ne bo več oblast. Jaz vem, da za nekatere v
               tej dvorani je bila to zelo grenka izkušnja in smo danes videli včasih tudi čustveno
               obarvane reakcije zaradi tega. Ampak s tega vidika je bila tudi ta njihova vloga na
               nek način zgodovinska in predstavlja dragoceno popotnico, še enkrat poudarjam, ne
               samo tej, ampak vsem bodočim slovenskim vladam.</p>
               <p>Na koncu še nekaj o pasteh. O eni ste že vsi govorili. Dejstvo je, da seveda izhajam
               iz Kranja, kjer se v tem trenutku soočamo s katastrofo v tovarni Planika. Na področju
               gospodarstva situacija niti približno ni tako rožnata, kot bi si vsi želeli. Dejstvo
               je, da Slovenija ni dovolj pripravljena šla v Evropsko unijo in da so za to krivi
               tisti, ki so zamujali pri teh pripravah, in da bo to popotnica, ki jo bo nova vlada
               morala upoštevati pri svojih odločitvah. Politično pa bo morda še večja past stalno
               vsiljevanje in oživljanje ideološkega boja. Do kakšnih včasih že absurdov, vsaj z
               mojega vrednostnega vidika, to pripelje, pa naj citiram iz uvodnih besed enega izmed
               opozicijski poslancev, <q>"med izbirne predmete se uvršča tudi zunajšolske dejavnosti
               izobraževalne, športne in tudi vzgojne, koalicijska pogodba pa pri tem ne izključuje
               verouka v župniščih"</q>. Ja, oprostite, ampak če bi koalicijska pogodbo izključevala
               verouk v župniščih, sam osebno tiste vlade, ki bi to podpisala, ne bi podprl, ker
               bilo to neetično, sprto z evropskimi temelji kulture, vrednot in trdim tudi
               protiustavno. Če si je tisti, ki je to rekel, mogoče zmotil ali pa je mislil nekaj
               drugega, ne morem pomagati, vendar sem zelo pozorno prisluhnil, poleg tega sem si
               seveda dal iztiskati tudi magnetogram. Zato seveda opozarjam, da bo ta vlada morala
               najti odgovore tudi na vsa tista vprašanja, ki se jim je dosedanja izogibala, vendar
               njej v plus štejem pa to, kar je jasno že iz koalicijske pogodbe, da bo izhajala iz
               evropskih vrednot in zato tudi zaključujem. Skrajni čas je, da Slovenija končno dobi
               evropsko primerljivo vlado. Naj le še rečem, da iskreno obžalujem ob tem, da mag.
               Rudija Šelige in dr. Pučnika, ki sta k temu veliko pripomogla, danes ni več z nami,
               da bi delala ta trenutek. Hvala.</p>
            </sp>
            <sp who="SDZ4:PavlihaMarko">

               <speaker>PODPREDSEDNIK DR. MARKO PAVLIHA:</speaker>

               <p>Hvala mag. Grims. Replika, da je bila vaša izjava napačno razumljena. <gap n="..."/><stage xml:id="Izredna-04-2004-12-03.stage13">/Oglašanje
               iz klopi./</stage><gap n="..."/></p>
            </sp>
            <sp who="SDZ4:PotrčMiran">

               <speaker>MIRAN POTRČ:</speaker>

               <p>Hvala lepa. Citiral je izjavo, povezano z veroukom. Jaz moram reči, da je citiral
               nekorektno, ker je vsebina bila jasna, da gre za povezavo izbirnih predmetov in
               njihovega uvrščanja v šolski program ali ne. V tem delu je naveden tudi verouk v
               župniščih kot izbirni predmet šolskega programa. Vsak, kdor zna slovensko, bo to
               jasno prebral. Hvala lepa.</p>
            </sp>
            <sp who="SDZ4:PavlihaMarko">

               <speaker>PODPREDSEDNIK DR. MARKO PAVLIHA:</speaker>

               <p>Hvala gospod Potrču. K besedi vabim gospoda poslanca dr. Mateja Lahkovnika.</p>
            </sp>
            <sp who="SDZ4:LahovnikMatej">

               <speaker>DR. MATEJ LAHOVNIK:</speaker>

               <p>Hvala lepa. Spoštovane poslanke, poslanci, spoštovani gospod predsednik vlade. Z
               zanimanjem sem prebral tako koalicijsko pogodbo, ki ste jo predstavili kot seveda sem
               si tudi ogledal sestavo vlade. Sestave vlade pravzaprav ne bom podrobno komentiral,
               ker jo je že gospod predsednik vlade opisal, kot da ni optimalna. Tukaj se v celoti z
               njim strinjam in mu seveda ne nasprotujem.</p>
               <p>Kar se pa tiče same koalicijske pogodbe, je pa treba poudariti tisto, kar je bilo
               danes že večkrat povedano, vendar mislim, da je treba še enkrat povedati.
               Javnofinančne posledice te koalicijske pogodbe niso znane. Novega bodočega finančnega
               ministra ni tukaj, mi smo ga večkrat na zaslišanju vprašali, koliko bodo stale
               obljube, ki so zapisane v tej koalicijski pogodbi. Ampak je prostodušno izjavil <q>"ne
               vem, ne vem"</q>. Če greš v trgovino, veš približno, kaj boš kupil, veš približno, koliko
               bo to stalo, koliko imaš v denarnici. Bodoči minister za finance pa preprosto reče
               <q>"ne vem, koliko bodo stale obljube, ki so zapisane v tej koalicijski pogodbi"</q>.
               Najvišji varuh državne blagajne v tej državi, bodoči, tega ne ve. V tej pogodbi tudi
               niso jasno zapisane prioritete, čeprav ste to obljubljali. Prvič v zgodovini te
               države je bodoči minister za finance podpisal koalicijsko pogodbo in prvič v
               zgodovini te države nima nikakršne predstave, koliko bodo te obljube stale. Govorili
               ste in notri piše, da boste za 2% zmanjšali javno porabo, dodatno prestrukturirali
               izdatke za 2,5%, skupaj znese to 270 milijard - ampak niti z besedico, na kakšen
               način. Če seštejemo te obljube, kot je bilo danes že rečeno, znese okoli 380 do 390
               milijard tolarjev - ampak niti z besedico, na kakšen način boste zmanjševali javno
               porabo in kje boste vzeli.</p>
               <p>Tisto, kar je najbolj zanimivo, je gospodarska rast. Od gospodarske rasti je odvisen
               življenjski standard v tej državi. V tej koalicijski pogodbi piše, da bo za red
               višja, kot je v Evropski uniji. Pa vas zdaj javno sprašujem, gospod predsednik vlade,
               koliko je red. En odstotek, dva, pet, ali je red za vas deset odstotkov? Tega ne
               piše. V koalicijski pogodbi z 10. novembra ste dejali, da bo leta 2008 Slovenija
               dosegla 80% razvitost Evropske unije. Če je temu tako, pomeni, da bo gospodarska rast
               višja za samo eno odstotno točko od rasti gospodarstva Evropske unije, kar je
               bistveno manj kot doslej. Po projekcijah, ki smo jih izdelali v strategiji razvoja
               Slovenije, bi morala Slovenija leta 2008 biti nekje na 86% razvitosti Evropske unije.
               Mogoče bo kdo rekel <q>"gre samo za številke"</q>. Vendar če te številke pretočimo v
               konkretne denarje, je to 200.000 tolarjev na glavo vsakega prebivalca te države, od
               dojenčka do upokojenca! To je ta moj očitek. Dajte zapisati merljive cilje, da bomo v
               končni fazi vedeli, kako ste uspešni.</p>
               <p>Pred volitvami ste govorili o racionalizaciji državne uprave. Kakšna je ta
               racionalizacija? Da imamo namesto 14 ministrstev sedaj 15 ministrstev z resorjem? En
               minister več in en državni sekretar več! Če je to racionalizacija, potem vas vljudno
               prosim, da s temi racionalizacijami prenehate. Potem ste dejali <q>"saj ni res, saj ni
               res, zmanjšali smo število državnih sekretarjev,"</q> ampak niste povedali, da je že
               prejšnja vlada želela profesionalizirati državno upravo, da so namesto državnih
               sekretarjev sedaj vodje direktoratov, ki se bodo izbirali na javnih razpisih, in da
               sta pravzaprav dve politični funkciji, minister in državni sekretar po novem - po
               novem en minister več in en državni sekretar več. Ko govorimo o vodji direktoratov,
               ki se bodo izbirali na javnih razpisih, se je zgodila v bistvu že v času pogajanj
               pravzaprav zelo zanimiva stvar, ko je predsednik ene izmed koalicijski strank, ki se
               je pogajal z vami dejal, mi smo se dogovorili oziroma obljubili so nam še dve mesti
               direktoratov in to v televizijske kamere. Nikdar niste tega zanikali. Pa vas tukaj
               sprašujem, ali je bila predmet koalicijskih pogajaj tudi trgovina z direktorati, z
               vodenjem direktoratov, glede na to, da gre za izrazito strokovna mesta, ki niso
               politična. Kdo torej zavaja?</p>
               <p>Naslednja stvar, ki bi jo še želel poudariti, je, in bom počasi zaključil, ker
               seveda ni dovolj časa, govorili ste o izboljšanju poslovnega okolja za podjetja,
               vendar v tej koalicijski pogodbi, niti v vaših načrtih niste niti z besedo omenili na
               kakšen način. V vašem uvodnem nastopu ste govorili o tem, da boste ustanovili neko
               komisijo. Popolnoma jasno je, da nobena komisija ne more kritično ovrednotiti vseh
               administrativnih pravil, zakonov in praks in začeti s tem procesom izboljševanja
               normativnega okolja za podjetništvo v Sloveniji.</p>
               <p>Druga stvar, ki bi jo še želel izpostaviti, in s tem zaključujem, je odnos do
               neposrednih tujih investicij. Na zaslišanju je gospod kandidat za ministra za
               gospodarstvo poudaril, da nekako ne nasprotujete tudi podpori investicije v Revoz, da
               temu niste nasprotovali. Jaz moram reči, da to zelo podpiram, se mi zdi korektno. Oba
               pa zelo dobro veva, da ste vi temu nasprotovali, da ste na tiskovni konferenci
               dejali, da je ta investicija nepotrebna, in je tudi v državnem zboru prišlo do te
               polemike. Tako me veseli, da ste tukaj spremenili mnenje. Lahko bi rekel <q>"Dobro
               jutro"</q>. Tisto, kar me pa posebej skrbi, je pa dejstvo, da ste danes v vašem uvodnem
               nastopu dejali, da je treba motivirati tuje investitorje iz Združenih držav Amerike,
               da bodo več vlagali v Slovenijo. Mi v politiki spodbujanja neposrednih tujih
               investicij nimamo izrecno izpostavljene nobene države. Tukaj me pa skrbi, ker se mi
               zdi, da prihaja do nekega zasuka tako v naši zunanji politiki kot očitno tudi v naši
               ekonomski politiki. Mislim da to ni dobro. Če se s tem poravnavajo kakšne predvolilne
               usluge, potem je to druga stvar, ampak mislim, da v osnovi pa to res ni dobro, čeprav
               seveda izrazito pozdravljam vašo odprtost, po novem, za neposredne tuje investicije.
               Seveda pa ne vem, in vas sprašujem, zakaj ste izpostavili eno konkretno državo,
               Združene države Amerike.</p>
               <p>Hvala lepa.</p>
            </sp>
            <sp who="SDZ4:PavlihaMarko">

               <speaker>PODPREDSEDNIK DR. MARKO PAVLIHA:</speaker>

               <p>Hvala doktor Lahovnik. K besedi vabim gospoda poslanca Franca Kanglerja.</p>
            </sp>
            <sp who="SDZ4:KanglerFranc">

               <speaker>FRANC KANGLER:</speaker>

               <p>Hvala za besedo. Spoštovani predsednik vlade, gospod Janez Janša, spoštovane
               poslanke in poslanci!</p>
               <p>Z velikim zanimanjem sem poslušal to razpravo.</p>
               <p>Naj že na začetku povem, da sam podpiram to vlado in jo bom tudi to vlado podprl. In
               tisti, ki kakorkoli mislite, da bom kritiziral, verjemite mi, da ni moj namen da
               kritiziram, ampak da na nekatere stvari opomnim ali opozorim. To je velika razlika.
               In vse tiste, ki so se pred mano sedaj repenčili, po domače povedano, v štajerskem
               žargonu, bi rad opozoril, da ni dolgo tega, ko je ena izmed bivših vladnih strank
               Slovensko ljudsko stranko zabrisala zaradi izbrisanih v prejšnji vladi in so na mesta
               ministrov prišli samo strokovnjaki. A glej ga zlomka, čez noč so vsi ti strokovnjaki
               postali pa tudi politični funkcionarji in tudi politiki takrat še največje vladne
               stranke, to je Liberalna demokracija Slovenije. Tu je predsednik vlade govoril, da
               gre za strokovnjake, čez dva dni ali pa mesec dni so vsi kandidirali pri LDS-u kot
               člani stranke ali simpatizerji. V čem je tu razlika?</p>
               <p>Danes je bilo sicer v tej dvorani izrečenih veliko kritik glede strokovnosti
               kandidatov, političnih izkušenj. Iz razprave, ki sem jo lahko razbral, je veliko
               kritik letelo na poslanskega kolega Vizjaka in kolega Drobniča. Spoštovani kolegi,
               prepričan sem, da bosta tako poslanska kolega Vizjak kot Drobnič dobra ministra
               predvsem iz razloga, ker minister na prvem mestu mora biti dober politik. Minister je
               politična funkcija in mora biti dober politik, če je zraven strokovnjak, toliko
               boljše. Vendar na prvem mestu je politika. Minister mora poznati politiko v državnem
               zboru, v vladi in vse ostalo. Slovenska ljudska stranka je podpisala koalicijsko
               pogodbo, ki smo jo sprejeli, bi se pa z grenkim občutkom ustavil pri enem resnemu
               problemu, ki je v tej državi v zadnjem času prisoten. Pa bom tudi povedal odkrito
               zakaj.</p>
               <p>Leta 2000 smo volili Bajukovo vlado. Ko smo izvolili Bajukovo vlado oziroma
               kandidata gospoda Bajuka, se živo spomnim, ko sem enega oziroma dva poslanska kolega
               SDS opozoril, da je sedaj priložnost, da tudi severovzhodni del Slovenije dobi
               kakšnega kandidata v vladi. Takrat se to ni zgodilo. Takrat sta mi dva poslanska
               kolega, ki ju spoštujem, dejala, da se nihče ni odločal iz severovzhodnega dela
               Štajerske ali iz univerze v Mariboru ali Maribora ali iz okolice, da bi šel v vlado
               za šest mesecev. Danes delamo vlado oziroma jo volimo za štiri leta. Tu imam seznam
               15 kandidatov za ministre. Vsa imena so vredna mojega spoštovanja in vse kandidate
               spoštujem, vendar niti enega ni onstran Trojan, niti enega iz severovzhodnega dela
               Slovenije. Med njimi je kolega Zver, vsega spoštovanja vreden, ki je kandidiral v
               Ilirski Bistrici za poslanca, nedavno je bil dva mandata občinski svetnik mestne
               občine Ljubljana, sedaj iz Desternika. To je lista 15 kandidatov. Prepričan sem, da
               so ljudje volili, da so volili za poslance in da so volili za spremembe in da so nam
               naložili, da poslanci ne oblikujemo samo in zastopamo stališče zakonodajne veje
               oblasti, da je naša naloga tudi, da izoblikujemo vladno garnituro. In če imamo danes
               od 15-ih kandidatov 14 kandidatov iz osrednje ali širše Slovenije in glede na imena,
               ki krožijo po kuloarjih v državnem zboru, kdo bodo namestniki oziroma državni
               sekretarji, lahko ponovno ugotovim, da ne bo niti enega iz severnovzhodnega dela
               Slovenije, niti enega iz univerzitetnega mesta Maribor ali širše okolice. Pa bom tudi
               odkrito povedal, pa naj mi predsednik vlade ne zameri, zakaj si prizadevam, da se ti
               resorji enakomerno teritorialno porazdelijo po Sloveniji. Prepričan sem, da vse tri
               ali štiri koalicijske stranke imajo tako politike kot primerne strokovnjake širom po
               Sloveniji. Vendar jim je potrebno dati priložnost, priložnost, da tudi mestu Maribor
               ali severovzhodni del Slovenije pridobi počasi kakšnega človeka več, ki se bo
               politično izoblikoval v tem slovenskem političnem prostoru. Po eni strani bi lahko
               dejali, da imamo politično krizo v severovzhodnem delu Slovenije, da ni kadrov, da ni
               ljudi. To je bila filozofija prejšnje vladajoče LDS in na to ne morem pristati. Zakaj
               to govorim? Potrebno bo v tej državi speljati decentralizacijo. Decentralizacijo pa
               lahko speljemo samo na ta način, da imamo kadre. Minister si pripelje državne
               sekretarje iz ožjega kroga, državni sekretarji si bodo iz ožjega kroga pripeljali
               svetovalce, svetovalci pomočnike in na ta način se zaokroži celota iz ene ali
               osrednje regije.</p>
               <p>Dolžan sem, da o tem spregovorim in da na to opozorim, ker sem prepričan, da bi si
               marsikdo želel, ki je bil na seznamu pred menoj, da bi spregovoril, pa iz takšnih in
               drugačnih razlogov si o tem ni upal spregovoriti. Imam svojo hrbtenico in sem to tudi
               storil. Bom pa povedal primer. Tukaj imamo danes kandidata za ministra za zdravje,
               gospoda Andreja Bručana. Gospod Andrej Bručan, z vsem spoštovanjem do vas, vas
               spoštujem, vas podpiram, vaš predhodnik gospod Keber je na eni izmed zadnjih sej
               vlade sprejel sklep, predlagal vladi, da sprejme sklep, da se v splošno bolnišnico
               Maribor imenuje novi svet zavoda. Med osmimi člani sveta zavoda v mariborsko
               bolnišnico je bilo imenovanih osem članov, med njimi sedem imen in priimkov, ki jih
               lahko tukaj naštejem, ki so bili tudi objavljeni, ki prihajajo vsi iz osrednje
               Slovenije ali iz Ljubljane ali okolice v mariborsko bolnišnico. Pa nimam nič proti,
               vendar bi pričakoval, da bi na isti seji imenovali v svet zavoda, v Klinični center,
               da bi pa vsi kandidati prišli iz severovzhodnega dela Slovenije v Klinični center. In
               vam bom dal vso podporo, da na prvi ali na naslednji seji razrešite ta svet zavoda in
               da daste priložnost vsem tistim, ki prihajajo tudi iz drugega konca Slovenije, da
               bodo dobili priložnost, da bodo lahko postali člani sveta zavoda mariborske
               bolnišnice. To je centralizacija kadrov. Zgodba je nekje drugje. Gospod Bručan, vi
               verjetno veste, govorice se širijo, da si gospod Keber išče službo in na ta način, ko
               ima z osmimi kandidati večino v tem svetu zavoda, išče verjetno mesto strokovnega
               direktorja v mariborski bolnišnici. To je veliko moje vprašanje. Ali je to potem na
               ta način zagotovilo, če ni dobrodošel v ljubljanskem kliničnem centru ali podobno? To
               je centralizacija kadrov in s tem se ne bom strinjal in se ne morem strinjati. Ljudje
               so nas izvolili, gospod Bručan, imate mojo podporo in verjetno podporo še
               marsikaterega, da na prvi naslednji seji vlade zagotovite, da se bo ta centralizacija
               oziroma decentralizacija poznala tudi na tem področju. To je samo en banalen primer,
               kako to poteka, kdo, od kod in na kakšen način prihaja.</p>
               <p>Zakaj sem danes tudi opozoril na problem centralizacije kadrov? Zato, ker se je v
               zadnjem času veliko ljudje obračalo name, in so na to opozarjali. Tudi takšni, ki so
               na zboru za republiko v Mariboru spregovorili, pa prihajajo iz tujine. In se ne
               morejo s tem sprijazniti, da iz severovzhodnega dela Slovenije na področju kadrovske
               politike ni več prisotnosti, večje prisotnosti v vladni ali kakšni drugi garnituri,
               kot je pač iz tega lista razvidno.</p>
               <p>Mesto Maribor je univerzitetno mesto, tako kot je Ljubljana, spoštovani kolegi in
               kolegice. Zasluži si tudi znotraj politike svojo pozornost. Prepričan sem, še enkrat
               poudarim, da imajo vse štiri koalicijske stranke dovolj strokovnih in političnih
               potencialov, da lahko pridejo posamezniki ali kandidati do svojih izzivov.</p>
               <p>V koalicijsko pogodbo smo zapisali, da bomo izpeljali decentralizacijo financiranja
               občin. In če se dotaknem centralizacije, kot je tudi eden izmed predhodnikov pred
               mano govoril, ko je nekaterim mojim poslanskim kolegom, ki bodo danes prevzeli
               funkcijo ministra, očital nestrokovnost, mi naj pa tisti kolegi povedo, ali je bila
               to strokovna ali politična odločitev, da Maribor opeharijo za Hidroholding in ga
               zaradi tega, ker minister ni imel časa, da bi se vozil v Maribor na sestanke, preseli
               Hidroholding s sedežem v Ljubljano. Ali je to strokovna ali politična odločitev?
               Prepričan sem, da gre za politično odločitev in krepitev tistih segmentov
               gospodarstva, ki tako ali drugače prinašajo velike kapitalske dobičke.</p>
               <p>Prepričan sem, da bo bodoči minister, gospod Vizjak, imel poseben posluh kot
               minister za gospodarstvo za ta del in za to področje, kar se tiče energetike in
               severovzhodnega dela Slovenije. Slovenska ljudska stranka je pri pripravi koalicijske
               pogodbe imela zahteve glede privatiziranja slovenskih bank, zavarovalnic in nekaterih
               podjetjih, ki so v državni lasti. Rad bi poudaril na tem mestu, spoštovani kolegi in
               kolegice, kandidati za ministre, predsednik vlade in kandidat za finančnega ministra,
               mi se zavedamo, da je potrebno privatizacijo bank, zavarovalnic izpeljati, istočasno
               se pa zavedamo v Slovenski ljudski stranki, da država potrebuje en močan finančni
               steber, ki bo najmanj 50% in eno delnico v lasti države, vsaj za to obdobje štirih
               let. Ta finančni steber je lahko v mariborski banki skupaj z nekaterimi
               zavarovalnicami. To, kar nekateri danes v takšnih ali drugačnih medijih očitajo na
               kakšen način in kdo bi naj za to privatizacijo stal, moram opozoriti na to, da ta
               vlada lahko prek nadzornikov, nadzornih svetov spremeni tudi politiko delovanja teh
               ustanov, spremeni kadre, direktorje. In ti direktorji, če bodo na novo postavljeni,
               bodo lahko delali drugače, kot so ti do sedaj in peljali drugačno gospodarsko
               politiko teh ustanov. Vendar verjemite mi, tako Nemčija kot nekatere druge
               zahodnoevropske države imajo, vsaj v eni tako pomembni instituciji, kot se jim reče
               banka, svoj delež, ki krepi slovenski nacionalni interes. In odkrito vam povem, ne
               gre tu za Maribor, tu gre za slovensko državo, tu gre za Slovenijo. Če je nekdo
               sposoben kot vladni poslanec dati trideseti podpis za izbrisane za referendum, da so
               se ljudje o tem opredelili, sem tudi sposoben kot vladni poslanec, tega mi
               koalicijska pogodba ne preprečuje, da dam prvi podpis, da se pa ljudje o tem
               opredelijo na referendumu ali je potrebno prodati tako pomembne institucije v državni
               lasti v celotnih deležih, tretjinskih deležih, v polovici ali vse. Sem pripravljen,
               ne glede na to, ali prihajam iz koalicije ali opozicije. Prepričan pa sem, da bo
               toliko modrosti in znanja v koaliciji, da bomo skupaj s finančnim bodočim ministrom
               našli skupno rešitev, ki bo pomenila najboljšo izbiro za prihodnost Slovenije in
               slovenske države. Še enkrat pa bi rad apeliral na vse ostale spoštovane poslanske
               kolege in kolegice, ljudje nam niso svojega glasa zaupali samo zato, da na tem mestu
               zastopamo tako lokalne ali kako drugačne interese, ampak so nam svoj lokalni glas ali
               glas, od koder prihajamo, tudi zaupali zato, da sooblikujemo tudi kadrovsko politiko
               tako v vladi pa še kje drugje, kjer imamo po ustavi in po zakonu pristojnosti. Še
               enkrat poudarim, naj nihče ne jemlje tega kot kritiko, ampak kot opozorilo na
               problem, ki ga vidim jaz kot posameznik, kot poslanec, in je to resen problem te
               družbe. Sam bom podprl kandidate za ministre in jim želim vso srečo in veliko uspeha.
               Predvsem pa želim, da bi vsi kandidati za ministre in bodoči ministri nekoliko
               drugače delali v vladni koaliciji, kot so nekateri do sedaj, in da bi imeli malo več
               pozornosti in spoštovanja do te hiše, iz katere prihajamo poslanci, in malo boljši
               odnos, ne glede, ali je poslanec iz opozicije ali koalicijske, do mojih poslanskih
               kolegov. In sem prepričan, da bo uspeh koalicije tudi boljši in dober.</p>
            </sp>
            <sp who="SDZ4:PavlihaMarko">

               <speaker>PODPREDSEDNIK DR. MARKO PAVLIHA:</speaker>

               <p>Hvala gospodu Kanglerju. Prosil bi, da se prihodnji razpravljavci omejijo na točko
               dnevnega reda, razpravljamo torej o listi kandidatov za nove ministre, ne pa o delu
               stare vlade. Gospod Bručan se je tudi prijavil k repliki, vendar, gospod Bručan,
               replike ne morete imeti, ker sploh še niste razpravljali; replika je možna samo na
               napačno interpretirano ali razumljeno razpravo. Zato predlagam, da svoj komentar
               vključite kasneje.</p>
               <p>K razpravi vabim gospoda poslanca Matjaža Hana.</p>
            </sp>
            <sp who="SDZ4:HanMatjaž">

               <speaker>MATJAŽ HAN:</speaker>

               <p>Hvala lepa za besedo. Spoštovani podpredsednik, spoštovane kolegice in kolegi,
               spoštovani mandatar, kandidatka in kandidati za ministre! Čeprav spoštujem voljo
               ljudstva, te vlade ne bom podprl. Pa ne zgolj zaradi tega, ker za delo vlade, na
               katerega nimam vpliva, ne morem in ne želim prevzeti odgovornosti. Tudi zato ne, ker
               gre za prvo vlado v samostojni državi, ki je sestavljena praktično samo iz
               desnosredinskih strank. Predvsem pa zato, ker se po opravljenih zaslišanjih bojim, da
               ta vlada nima dovolj moči, znanja in ljudi, s katerimi bi v obdobju naslednjih štirih
               let zmanjšala razvojni zaostanek Slovenije za najrazvitejšimi državami članicami
               Evropske unije.</p>
               <p>Predvolilne obljube o novih delovnih mestih in boljši prihodnosti so očitno že
               pozabljene in danes je mandatar in ta vlada prišla pred nas, poslanke in poslance,
               predstavnice in predstavnike ljudstva, predvsem brez programa, brez vizije in kar me
               skrbi, preprosto brez poguma za sprejemanje odgovornosti. Tam, kjer bi morali
               nadaljevati začeto delo, se bojim, da se bo razdiralo. Tam, kjer bi morali začeti
               graditi, bodo ocenjevali obstoječo situacijo. In tam, kjer bi morali krepiti
               povezanost in trdnost naše družbe, mislijo ustvarjati nove delitve in zmanjševati že
               pridobljene pravice. Vse to se še posebej kaže na gospodarskem ter socialnem področju
               in področju zaposlovanja.</p>
               <p>Glede na to, da me čas preganja, ne bom komentiral nekih nerazumnih obljub in želja
               v koalicijski pogodbi. Povedati pa moram, da me osebno prav tako kot ostale kolegice
               in kolege v Združeni listi socialnih demokratov najbolj skrbi usoda ljudi. Zato vam,
               spoštovani mandatar, in morebitni bodoči vladi sporočam, da sem pripravljen delovati
               državotvorno in da bom sprejel vlogo opozicijskega poslanca, ki deluje konstruktivno.
               Ker pa uresničenje svojih obljub dolgujem ljudem, prebivalkam in prebivalcem Radeč in
               Laškega, se bom boril za to, da se ne bo ogrozilo ravni razvitosti naše države,
               stopnje demokratičnosti našega političnega sistema in položaja socialnega partnerstva
               v tej družbi. Hvala.</p>
            </sp>
            <sp who="SDZ4:PečeSašo">

               <speaker>PODPREDSEDNIK SAŠO PEČE:</speaker>

               <p>Hvala gospodu Hanu. K besedi se je prijavil Branko Marinič. Prosim.</p>
            </sp>
            <sp who="SDZ4:MariničBranko">

               <speaker>BRANKO MARINIČ:</speaker>

               <p>Spoštovani predsedujoči, hvala lepa za besedo. Spoštovani predsednik vlade,
               spoštovane kolegice in kolegi!</p>
               <p>Veseli me, da smo danes bili kritični in da smo danes bili tudi nekritični. To je
               naše poslanstvo, in to je naše delo. Strinjam se z vsemi tistimi, ki so polemizirali,
               predvsem s tistim, kar je določeno v koalicijski pogodbi. Koalicijska pogodba,
               kakorkoli jo ocenjujemo, kakorkoli jo gledamo po njeni vsebini, seveda daje nekatera
               dobra izhodišča in temelje za to, da bodo tisti, ki so nas izvolili, po zaključku
               našega mandata dobili odgovore in zagotovilo, da so se prav odločili.</p>
               <p>Iz vsebine koalicijske pogodbe, ki sem jo v celoti pregledal, sledi eno samo
               dejstvo, da je vendarle v tem političnem in gospodarskem prostoru potrebno iskati
               skupne interese. In če je koalicijska pogodba koalicijski dokument štirih partnerjev,
               je jasno, da jo je treba opredeliti iz vseh štirih programskih sklopov posameznih
               političnih strank. Ne strinjam se s tistimi, ki že danes pravno formulirajo
               koalicijsko pogodbo kot nično. Seveda se verjetno pravniki s tem ne bi strinjali. Že
               takoj na začetku ovrednotiti koalicijsko pogodbo kot nično se mi zdi preuranjeno
               govoriti o tem, kajti čas bo pokazal, ali bodo določbe, ki so v koalicijski pogodbi,
               realizirane. Z ozirom na to, da je mandatar v tem državnem zboru dobil večino in s
               tem tudi mandat, da sestavi vlado, je skušal delovati po najboljših močeh in izbral
               ekipo, ki se nam je predstavila v ponedeljek in torek.</p>
               <p>Sam sem bil na štirih predstavitvah. Na vseh teh štirih predstavitvah sem dobil
               občutek, da iz vsega, kar so nam kandidati za ministre povedali, sledi temeljno
               določilo in sporočilo Slovenkam in Slovencem, da želimo pošteno, dobro, predvsem pa
               dobronamerno peljati v to smer, v katero si Slovenke in Slovenci zaslužijo.</p>
               <p>In če bi še eno določilo povzel iz koalicijske pogodbe. Mnogo je bilo govora o tem,
               tudi na odboru za lokalno samoupravo in regionalni razvoj, da koalicijska pogodba ima
               določilo, iz katerega sledi ustanavljanje novih občin. Veliko vprašanj je bilo iz
               opozicije, od opozicijskih članov tega odbora: ali to mislite v skladu z zakonom ali
               mislite se ravnati zgolj po tem, kar so povedali ljudje oziroma želite uresničiti
               željo ljudi. Meni se zdi, da gre bolj za popravljanje tistega spodrsljaja, ki ga je
               storila prejšnja vlada. Kajti mnoge občine so v preteklosti nastajale brez zakonskih
               podlag in zato smo prisiljeni, da popravimo krivice v tem smislu, da bo tudi tistim
               ljudem na vzhodnem delu Slovenije, ki so izrazili svojo voljo, da želijo imeti svojo
               občino, da jim to tudi omogočimo. V tem kontekstu menim, da je to tudi bila pravilna
               odločitev.</p>
               <p>Še bi lahko diskutiral, vendar se bom časovno omejil. Bodočemu predsedniku vlade s
               svojo ministrsko ekipo, ki jo bom danes podprl, pa želim veliko dobrega dela,
               predvsem pa, tako kot je kolega Kangler danes povedal, ne pozabiti, da je Slovenija
               ena sama od vzhoda do zahoda in od severa do juga. Hvala lepa.</p>
            </sp>
            <sp who="SDZ4:PečeSašo">

               <speaker>PODPREDSEDNIK SAŠO PEČE:</speaker>

               <p>Hvala vam, gospod Marinič. K besedi vabim kolega Pavliho.</p>
            </sp>
            <sp who="SDZ4:PavlihaMarko">

               <speaker>DR. MARKO PAVLIHA:</speaker>

               <p>Hvala, gospod podpredsednik. Spoštovani predsednik vlade, še enkrat ponovno
               kandidati, kolegice in kolegi.</p>
               <p>Mene lista kot celota ne prepriča, čeprav moram biti fer in povedati, da so nekateri
               kandidati dobri, ampak to je pač premalo, da bi lahko glasoval za listo kot celoto.
               Sam bi se omejil na konkretne primere z zaslišanj, kjer sem sodeloval, šlo je za tri
               kandidate, bil sem na zaslišanju kandidata ministra za notranje zadeve, kandidata za
               pravosodje in pa za promet. In prvi dve zaslišanji sta bili bolj klavrni, po mojem
               skromnem prepričanju, tretje pa moram priznati, da je bilo dobro, pa bom tudi
               povedal, prvo, drugo in tretje, zakaj tako menim.</p>
               <p>Pri notranjih zadevah je kandidat dobil nekaj vprašanj, na katera je odgovoril zelo,
               zelo splošno in izmikajoče, čeravno bi človek pričakoval jasen in konkreten kratek
               odgovor. Bom povedal, vprašal sem ga na primer, kaj bo naredil, če bo ugotovil, da
               policija preiskuje določeno konkretno kaznivo dejanje, ki zna imeti hujši odmev v
               javnosti ali pa so vpletene vidnejše osebe, in ali bo od policije zahteval podatke o
               preiskavi in dal policiji ustrezna navodila. Njegov odgovor bi moral biti zelo
               kratek: ne tega ne bom storil, ker ne morem, ker za to ni pravne podlage in v tem
               primeru bi šlo za zlorabo policije v politične namene. Kandidat seveda tega odgovora
               ni dal, ampak je na dolgo in široko filozofiral, kako bi naredil, kako ne bi naredil,
               kaj je možno in kaj ni možno. Odgovor, kot rečeno, je samo eden - ne!</p>
               <p>Drugo vprašanje je bilo, ali bo glede na majhno pokritost z diplomatskimi
               konzularnimi predstavništvi po svetu zagotovil, da bo lahko policija izdajala vizume
               na letališču po enostavnem postopku, in sicer vsem, ki bi tudi sicer dobili vizume na
               teh predstavništvih. Zopet bi njegov odgovor moral biti: ne, ker to ni možno, samo v
               izjemnih okoliščinah, ki so taksativno naštete v zakonih, se lahko na letališčih izda
               vizum - pa zopet takšnega odgovora nismo dobili.</p>
               <p>In tretji primer, vprašal sem ga, na kakšen način namerava preprečevati zlorabe
               azilnih postopkov, tu me je razočaral, lahko pogledate magnetogram, ker ni vedel
               točno, za kaj gre. Odgovor je pa takšen, da je to možno preprečevati samo s hitrim
               odločanjem v upravnem postopku, za kar, jasno, mora biti dovolj ustrezno
               usposobljenega kadra.</p>
               <p>Na zaslišanju kandidata za pravosodje sem citiral večinsko mnenje pravne stroke z
               letošnjih dnevov slovenskih pravnikov, ki se upira uveljavitvi z zakona o prekrških,
               ki je nastal še pod taktirko tedanjega ministra za pravosodje. Namreč ta zakon, ki
               začne veljati 1. januarja, med drugim predvideva prehod vseh sodnikov za prekrške na
               okrajna in višja sodišča, kar bo po mnenju večina stroke povzročilo kaos v
               pravosodju. Gre za več kot 200 sodnikov in najmanj, kar bi morali narediti, bi morali
               doseči, da se doseže enoletni odlok in ponovno premisli, za kakšne posledice bo šlo.
               Šlo bo tudi seveda za opustitev dosedanje enovite sodne prakse na republiškem svetu
               za prekrške. Sedaj bodo to sodno prakso opravljala številna višja sodišča, kar ni
               dobro. No, dr. Šturm, ki sicer ga cenim kot pravnega strokovnjaka, o tem ni hotel nič
               slišati in pravi, da bo zakon začel normalno, ne glede na posledice, veljati. In ena
               od drugih vprašanj, ki sem mu postavil, sem ga vprašal, kaj bo naredil zaradi v nebo
               vpijajočega problema, namreč da se na sodišča prijavlja vedno manj strokovnih
               sodelavcev. In seveda, če strokovnih sodelavcev ni, to negativno vpliva na sodne
               zaostanke. To vprašanje je pa enostavno kar ignoriral in o njem ni povedal ne bev ne
               mev.</p>
               <p>Glede prometnega kandidata, sem povedal, da je bilo po mojem skromnem mnenju - in to
               področje tudi najbolj poznam -, dobro, ampak imam pa tudi odgovor, zakaj je bilo
               dobro. Namreč, če pogledam v koalicijsko pogodbo, je v tem prometnem delu praktično
               90% ali še več prepisanega iz programa Liberalne demokracije in tudi iz naših
               odgovorov v času interpelacije. Kandidat je pohvalil prometno politiko, ki jo je
               vlada v odhajanju sprejela v mesecu juliju, in praktično tudi za vse druge projekte
               zatrdil, da jih bo s takšnim tempom, kot smo to mi počeli, tudi on sam nadaljeval.
               Tudi sam je pa priznal eno napako, nekaj neposrečenega in seveda popolnoma
               nasprotnega v skladu z evropsko regulativno in prakso. Namreč tisti del, ki se nanaša
               v koalicijski pogodbi na evrovinjete oziroma na vinjete, je seveda absurd. Slovenija
               vinjet v prehodnem obdobju od cestninskega sistema pa do elektronskega ne potrebuje.
               In to prehodno obdobje je kandidat za ministra obljubil, da ga bo še skrajšal. Tako
               je že sam na hearingu priznal napako v tem delu. Hvala lepa.</p>
            </sp>
            <sp who="SDZ4:PečeSašo">

               <speaker>PODPREDSEDNIK SAŠO PEČE:</speaker>

               <p>Hvala, kolega Pavliha. K besedi vabim kolega Pajka.</p>
            </sp>
            <sp who="SDZ4:PajkStane">

               <speaker>STANE PAJK:</speaker>

               <p>Hvala za besedo. Prvo bi pozdravil našega mandatarja, vse kandidate za ministre in
               ministrico! Seveda pozdravljam tudi vse kolege poslanke in poslance! Ker je ostalo
               malo časa, se bom trudil, da bom kratek, ker je še dosti mojih kolegov za menoj, ki
               čakajo na besedo.</p>
               <p>Danes je pomemben dan, vesel dan; vesel za mnoge v tej dvorani in vesel za ogromno
               volivk in volivcev, za večino zunaj te dvorane. Volivci so 3. oktobra izbrali tiste
               opcije, ki bodo danes ustoličile vlado. Danes se bo udejanil še en korak, ki vodi k
               cilju bolj poštene, bolj varčne države, ki bo tudi razvojno naravnana. Ko hodim, se
               gibljem med svojimi volivci, mi ti povedo, da veliko pričakujejo od nove garniture
               vlade. Pa se vprašam, zakaj veliko pričakujejo - zato, ker je dosedanja vlada premalo
               naredila na mnogih področjih, ki jih ne bom našteval, so bila mnoga že našteta.</p>
               <p>Na matičnih delovnih telesih so se kandidati dobro izkazali. Vsi so si zaslužili
               pozitivno oceno z mojega zornega kota. Vem pa, da jih v bodoče čaka ogromno dela.
               Novo vlado bom seveda z veseljem podprl.</p>
               <p>Na koncu bi novi vladi zaželel obilo uspehov pri delu. Hvala.</p>
            </sp>
            <sp who="SDZ4:PečeSašo">

               <speaker>PODPREDSEDNIK SAŠO PEČE:</speaker>

               <p>Hvala, kolega Pajk. K besedi vabim kolega Rezmana.</p>
            </sp>
            <sp who="SDZ4:RezmanVili">

               <speaker>VILI REZMAN:</speaker>

               <p>Hvala lepa. Ne bi se rad uvrstil na lestvico tistih, ki želijo pogosto nastopati ali
               pa imeti dolge hirade, vendar se mi zdaj zdi potrebno zaradi sebe, da razčistim
               nekatere stvari, vendarle tudi spregovoriti. Zaradi tega, ker je bilo tukaj izrečenih
               veliko misli, bodisi v podporo bodisi v ostro kritiko tega, kar je bilo spisanega in
               kar je bilo predstavljeno, od tega, da je šlo mestoma do nekritične podpore, do tega,
               da je bila kritika včasih tudi takšna, da je morebiti daleč nad robom, ki ga lahko še
               sprejmemo kot racionalnega. Sicer si nisem uspel nič napisati, vendar sem pozorno
               poslušal druge govornike, bi se pa rad vendarle na nekatere misli, ki sem jih slišal,
               odzval.</p>
               <p>Razumem, da - tudi sam sem med tistimi - kdo reče, da konsistenca ni dovolj
               zagotovljena ali pa, da ni dovolj koherentno kaj in da je marsikaj težko izvedljivo.
               Razumem tudi to, da zlasti tisti, ki seveda niso sodelovali pri pisanju te
               koalicijske pogodbe, sejejo pesimizem, težje pa razumem, da se pojavlja tudi tako
               militantna retorika, ki mora kar bombe omenjati. Nam preostane samo še, da izberemo,
               ali bo implodiralo ali eksplodiralo. Torej, s tem bi se jaz zelo težko strinjal. In
               ko to poslušam, se vprašam, v kakšnem projektu pravzaprav sodelujem. Kako ravnati
               sedaj, če je vse to res, potem seveda ne bi smel biti zraven ali pa morebiti vse to,
               kar je bilo kot tako rekoč grožnja izrečeno ali pa celo z željo, da se to, kar je,
               dobrega, ne bi uresničilo, ni tako hudo. Predvsem mislim, da najbrž ne razumemo vsi
               te pogodbe na enak način. Jaz je že ne razumem tako, da bi mislili, da so tam same
               apolitične resnice izrečene, da tam ni mogoče ničesar spremeniti. Tudi v pogodbi tega
               nikjer ne piše. V pogodbi piše, da bo ta izvajalski del strogo in pozorno spremljan,
               da se bo spreminjal takrat, kadar se bo pokazala potreba po spreminjanju, in zato
               moramo najbrž pokazati voljo, ne sejati pesimizem, pač pa nekaj volje, nekaj
               optimizma za to, da bomo spremljali, da bomo pripravljeni tudi kaj afirmativnega
               storiti v dobro nas vseh, najbrž. Zato torej jaz zavračam to, da nekdo očita, da
               sodelujem v nekem, pod narekovaji seveda rečeno, <q>"bombaškem"</q> procesu, ki grozi
               Slovencem in Slovenkam, ker me bo strah stopiti iz parlamenta, če bodo ljudje to
               slišali in to internalizirali, posvojili, kot da je to tudi njihovo stališče.</p>
               <p>Nismo vsi iz enakih interesov pri tem projektu. Gotovo nas ne vodi vseh - vsi
               subjekti koalicijski. Ne vežejo nas neke zelo globoke ideološke skupne korenine. Ne
               veže nas kakšna zelo dolga politična strankarska zgodovina, razen če bi segli 20 ali
               30 let nazaj, potem bi pa najbrž prišli do neke čudne mreže, ko bi bili vsi v sorodu,
               tako po politični ideologiji in po strankah. Ampak to ni tisto, kar nas je predvsem
               vezalo. Veže nas interes. Z neko zmerno pragmatičnostjo, z neko zmerno željo, da
               postorimo kaj v smislu zadovoljevanja interesov naših državljank in državljanov -
               tudi nas s tem vred - tudi kaj v smislu strank, ki jih predstavljamo ali pa na
               katerih listah smo kandidirali. Torej naš interes je, da se skupaj potrudimo
               premostiti zelo ostro začrtano cenzuro v tem parlamentu, ki jo spremljam, opustiti
               morebiti kakšno hudo zamero in najti nekaj moči tudi za to, da se da v bodočnosti
               sodelovati.</p>
               <p>Ampak ne! Z aroganco to ne bo šlo, pa tudi z militantnim besednjakom najbrž ne. Mi -
               sodim, da govorim tudi v imenu mojih poslanskih kolegov iz naše skupine - bomo
               prispevali, kar je možnega k temu, da bomo budno spremljali kaj se bo dogajalo; da
               bomo dali kakšen dober predlog in da se bomo znali tudi pogajati, če bo treba kaj
               opustiti, kar se bo pokazalo kot ne najbolje ocenjeno. Zato mislim, je tudi
               upravičeno reči <q>"da"</q> ekipi, ki ni tako sestavljena, kot so nekateri želeli
               predstaviti ali pa kot so nekateri želeli povedati da je spisana pogodba. Malone, kot
               da so jo pisali ljudje, ki so bili na distribuciji inteligentnosti pozabljeni, čisto
               spodaj nekje pri dnu. Tako hudo, gospodje in gospe, pa najbrž tudi ni.</p>
               <p>Torej, jaz sodim med tiste, ki se bodo trudili za to, da bomo z izvajanjem tistih
               delov, ki so uresničljivi, koalicijske pogodbe kaj prispevali k razvoju. Pri tistih
               delih, kjer ne bo šlo, se pa bomo najbrž pogajali in skušali doseči soglasje, da se
               kaj opusti ali tudi kaj dodatnega vpelje.</p>
            </sp>
            <sp who="SDZ4:PečeSašo">

               <speaker>PODPREDSEDNIK SAŠO PEČE:</speaker>

               <p>Hvala, kolega Rezman. K besedi vabim kolega Janca.</p>
            </sp>
            <sp who="SDZ4:JancKristijan">

               <speaker>KRISTIJAN JANC:</speaker>

               <p>Spoštovani predsednik vlade, gospod Janez Janša, spoštovana kandidatka in kandidati
               za ministre, spoštovane kolegice in kolegi, tudi vsi, ki še vztrajate na balkonu,
               predstavljam pa se tudi gledalkam in gledalcem! Uvodoma bi izrekel zahvalo dosedanji
               vladi, ki se ji počasi ure iztekajo. Po moji oceni je bilo tudi mnogo dejanj dobro
               opravljenih v tem času, pa tudi, žal, veliko neopravljenega dela. In prav zaradi
               neopravljenega dela, ki smo ga državljani in državljanke pričakovali, se je zgodil 3.
               oktober. 3. oktober je datum, ki je mejnik, in 3. december naslednji mejnik; očitno
               bo številka 3 srečna številka nove slovenske vlade, jaz upam tako, in našega novega
               predsednika. Pričakovanja so velika, upravičeno. Volivke in volivci, državljanke in
               državljani, pač pričakujejo od te vlade mnogo tistega, kar v teh letih ni bilo
               opravljeno. Zato je tudi odgovornost predsednika in nove ekipe izjemno velika.
               Javnost bo še naprej kritično spremljala delo te vlade, jo ocenjevala v njenih
               početjih, ne nazadnje v volilnem programu, ki smo ga stranke predstavljale pred
               volitvami, in ne nazadnje koalicijska pogodba, ki je plod skupnega dela in po moji
               oceni dober temelj za prihodnje delo vlade. Veliko je napisanega v tej pogodbi,
               verjamem, da vsem ni pogodu, tudi to je razumljivo. Prepričan pa sem, da sem tam
               našel tiste točke, za kar so se 3. oktobra volivke in volivci odločili. Seveda,
               spremeniti besede, napisane v tej pogodbi, v dejanja, bo pa zelo, zelo težko.
               Prepričan sem, da je ekipa, ki se je predstavila, dobra, da so to ljudje, ki imajo
               izkušnje, imajo za sabo <q>"veliko kilometrine"</q> na raznih odgovornih mestih, ne nazadnje
               vedo, v kaj danes vstopajo - da vstopajo v odgovorno delo, ki ga bodo čez štiri leta
               ponovno ocenili, ali so bili uspešni ali ne. Prepričan sem, da gospod predsednik
               vlade želi še kakšen mandat ponoviti, pa verjamem, da tudi kdo od današnjih
               ministrskih kandidatov in za to bo treba trdo, pošteno in odločno delati. Zato
               verjamem, da bo ta ekipa to zmogla.</p>
               <p>Na listi kandidatov ima svoja kandidata tudi Slovenska ljudska stranka, gospoda
               Janeza Podobnika in gospoda Janeza Božiča, ki sta bila na zaslišanju ocenjena kot
               dobra. Tretjo kandidatko ali kandidata pa upam, da bomo gotovo poslali predsedniku
               vlade najkasneje v roku 10 dni.</p>
               <p>Želel bi si, da bi bili s sodelovanjem v vladi dober tim, ki bo dihal za dobrobit
               Slovenije in vseh njenih državljank in državljanov, da bo tudi sodelovanje med vlado
               in parlamentom čim boljše. Mislim, da smo oboji na eni barki, ki pelje k določenemu
               cilju, in vsi skupaj odgovorni za prihodnost Slovenije. Če bomo dobro sodelovali,
               tako pozicija kot opozicija, vlada, ministri in vsi poslanci, sem prepričan, da bo ta
               uspeh Slovenije šel naprej po pravi poti. Za to pa je potrebne nekaj strpnosti,
               skupnega dialoga, v določenih točkah najti optimalne rešitve. Verjamem, da to zmoremo
               in da lahko skupaj dvignemo tudi rating tega državnega zbora, ki v preteklosti ni bil
               visok, pa tudi vlade ne. Verjamem, da je to želja tudi novega predsednika državnega
               zbora kot tudi predsednika vlade, da bi se to v prihodnosti tudi zgodilo.</p>
               <p>Rad pa bi izpostavil samo nekaj stvari, ker pač prihajam iz regije Posavje, kjer
               določene probleme močno čutimo in kjer sem bil na volitvah že večkrat izvoljen.
               Izpostavil bi nekatere probleme, ki jih je morda, pa ne morda, zagotovo prejšnja
               vlada zanemarila oziroma se na njih ni toliko angažirala, so pa zelo pomembni za
               prihodnost, pa tudi kot prioritete.</p>
               <p>Danes smo tukaj večkrat slišali besedo decentralizacija. To je beseda, ki po moji
               oceni ima številko ena v mojih prioritetah, ki bi se jih ta vlada morala lotiti za
               skladnejši regionalni razvoj naše majhne, pa vendarle lepe Slovenije z današnjimi
               izjemnimi razlikami med Belo krajino, če hočete, pa Ljubljano. Pa vsi smo državljani
               ene in iste republike in vsi bi si želeli več, kot si želimo danes.</p>
               <p>Drugo, kar je bilo danes tudi omenjeno in mislim, da je tudi zelo pomembno, tudi
               napisana je v koalicijski pogodbi, so slovenske občine. Imamo jih 193 in imamo jih
               močno, močno podhranjene. Začetek neke zgodbe se začne na lokalnem nivoju in če ta
               lokalni nivo ob neštetih obveznostih, ki jih je prejšnja vlada nastavila lokalni
               skupnosti brez denarja, je seveda težko vladati na lokalnem področju. Če tukaj ne
               bomo naredili koraka naprej in tudi tem občinam poskušali dati več možnosti za
               hitrejši lokalni-regionalni razvoj, potem se slabo piše tudi vladi in temu
               parlamentu. Nenazadnje izjave, da si vsi želimo najboljšega dobitka lota, mnogo pove.
               Kaj pove? Da dobi tudi denar potem tisti občan, državljan iz tiste občine, kjer bi ta
               loto bil zadet. In danes je kolega, mislim, da župan, izjavil, da si to želi, tudi
               jaz si tega dobitka želim v naši občini.</p>
               <p>Kar se mi tudi zdi pomembno, je gospodarstvo. Ta tema je morda prevečkrat kar tako
               mimo šla, češ, saj imate možnosti, izkoristite. V gospodarstvu, še posebno govorim o
               delovno intenzivnih panogah, ki so potapljajoča se slovenska ladja, se bo zgodilo v
               bližnji prihodnosti, sda bo kar nekaj sto, če govorimo o tisočih, brezposelnih oseb.
               Kdo so te osebe, kakšne vse so te osebe, kakšne so alternative teh oseb, da se
               zaposlujejo v bodočnosti. Mislim, da v tej stvari se bo morala bodoča vlada,
               predsednik, minister za gospodarstvo in še kdo resno lotevati tega problema, kajti to
               je velika socialna bomba za Slovenijo, še posebej pa za določene regije, ki so imele
               nekoč tekstil na prvem mestu.</p>
               <p>Racionalnejšo in seveda bolj učinkovito državno upravo si vsak državljan želi. To bo
               seveda težek oreh, trd oreh, pa vendarle, če je volja, in volja je, potem verjamem,
               da bodo tudi ta nenormalna razmerja med javnim sektorjem, kjer se dogajajo tako čudne
               stvari v današnjem času, da preprosto ta plačilni sistem in ta razmerja, primer, bom
               na lastnem primeru pokazal, da ravnatelj vrtca ima večjo plačo kot župan občine
               Sevnica, pa mu občina Sevnica zagotovi <stage xml:id="Izredna-04-2004-12-03.stage14">/Nerazumljivo./</stage><gap n="..."/> sodelovanje. Ali je to
               logično? Mislim, da ni, kolegi župani. Torej, to se mi zdi zelo pomembna zadeva.</p>
               <p>Naslednja stvar, podjetju dajati boljše pogoje. Pri tem mislim na mala in srednja
               podjetja, ki se želijo razvijati, ki želijo hitreje priti do določenih dokumentacij,
               papirjev in podobnih stvari. Tu bi morala biti država optimalno prijazna, kajti vsaka
               zgodba o uspehu se začne v gospodarstvu. In če bo gospodarstvo uspešno, bo tudi vsa
               ostala zgodba uspešna. To mislim, da temu zboru ni potrebno posebej poudariti, pa
               vendarle se to do sedaj ni dogajalo tako, kot bi si mi želeli.</p>
               <p>Nenazadnje ohranjanje podeželja in obnova in razvoj kmetijstva ter seveda praznjenje
               podeželja, mislim, tudi to je tema za državni zbor, za vlado, za ministrstvo za
               kmetijstvo, gozdarstvo in prehrano, in tudi na tem področju, ki terja posebno
               pozornost, kajti Slovenija ima izjemno veliko podeželja, izjemno redko poseljeno in
               tudi še vedno, hvala bogu, dovolj kmetov, ki se s to dejavnostjo ukvarjajo.</p>
               <p>In še na en problem na koncu. Izhajam iz Posavja, s področja, kjer je relativno
               velika brezposelnost, nizke plače in podobne stvari, pa na žalost opažam, da ko so
               razpisi razno raznih naših delodajalcev, preprosto ni pravega motiva za delo.
               Vrednote dela - morda to problem, druga zadeva je pa ta problem, da so mnogi socialni
               transferji bistveno bolj ugodni, kot pa plače do 70 jurjev v Jutranjki ali Lisci. To
               je zgodba, o katerih mislim, da bo treba tudi nekaj storiti, prevetriti zakonodajo,
               da ne bo boljše biti brez dela, pa na zavodu in prositi delodajalca, da dobiš službo,
               kot pa iti za delom. In danes je v Sevnici prostih 80 delovnih mest, pa delodajalci
               ne dobijo primerih oziroma delavcev za to delo. Tu nekaj ni v redu.</p>
               <p>In na koncu spoštovani predsednik vlade, jutri bo nov dan. Čeravno je to sobota, za
               mnoge dela prost dan, jaz pa verjamem, da za vlado bo jutri delovni dan. Ne nazadnje
               to vlado čaka kar veliko dela še do konca tega leta, pa tudi ta državni zbor, da
               tisto postavimo, za kar smo se nekako odločili, da naredimo, in morda danes, ko bomo
               čez nekaj ur tudi tukaj dobili novo vlado, morda ne bo preveč časa za kakšno slavje,
               naj slavja preložimo na tiste dogodke, ko bomo prve od tistih, omenjenih v
               koalicijski pogodbi, uresničili v dobro naše Slovenije, v dobro državljank in
               državljanov in za dobrobit vseh tistih, za kar smo postavljeni, izvoljeni v ta
               parlament, v vlado in ne nazadnje v skupno dobrobit tistega, česar smo se tudi, ko
               smo podpisali koalicijsko pogodbo, zavedali, da moramo storiti in izvajati naslednji
               dan, ko bomo vlado potrdili na državnem zboru.</p>
            </sp>
            <sp who="SDZ4:PečeSašo">

               <speaker>PODPREDSEDNIK SAŠO PEČE:</speaker>

               <p>Hvala lepa vam, gospod Janc. K besedi pa vabim kolegico Jeraj.</p>
            </sp>
            <sp who="SDZ4:JerajAlenka">

               <speaker>ALENKA JERAJ:</speaker>

               <p>Spoštovani predsednik vlade, predsedujoči državnemu zboru, kandidati za ministrico
               in ministre, kolegice in kolegi. Danes nadgrajujemo voljo državljank in državljanov
               izpred dveh mesecev. Potrjujemo vlado, ministre, ki bodo v prihodnjih letih v
               sodelovanju z državnim zborom in drugimi institucijami uresničevali razvojno vizijo
               Slovenije.</p>
               <p>Delo ne bo lahko kljub zagotovilom, da za vlado, kot iz današnje razprave sledi, da
               je bila najboljša in še kmalu ne bomo imeli tako dobre, torej vladi, ki odhaja,
               ostaja dobra zapuščina tako na področju javnih financ kot tudi na drugih področjih.
               Torej bi bilo treba le prijeti za krmilo in zgodbo brez težav peljati naprej. Če bi
               bilo temu tako, po mojem mnenju ta vlada danes ne bi bila že bivša vlada.</p>
               <p>Še o treh stvareh bi rada povedala, in sicer o koalicijski pogodbi, etičnem kodeksu
               in zaskrbljenosti opozicije. Koalicijska pogodba je skupek soglasno doseženih
               obveznosti in načrtov vseh koalicijskih partneric. In jasno je, da v koalicijski
               pogodbi ne more biti zapisano vse, kar bo ta vlada delala. K obveznostim in nalogam,
               zapisanih v ustavi, smo zavezani vsi, državljanke in državljani, seveda tudi vlada,
               četudi niso le-te še enkrat zapisane v koalicijski pogodbi. Oblikovanje vlade,
               oblikovanje koalicije je nekaj, k čemur smo zavezani z ustavo. Osnovni dokument torej
               ne more biti koalicijska pogodba, ampak najprej ustava, vsi dokumenti, ki so bili že
               tu sprejeti, zakoni, uredbe, ki jih je izdala vlada, ki obvezuje vse, ki živimo v
               Sloveniji, torej tudi ministre in predsednika vlade, k ravnanju v skladu s tem.
               Koalicijska pogodba vključuje naloge, o katerih je bilo doseženo soglasje in je neka
               usmeritve nove vlade. Jasno je, da jo bodo dogodki in situacije prisilile tudi k
               dopolnjevanju in ažuriranju. Poleg tega je koalicijska pogodba zaveza oziroma
               zavezuje tiste, ki so jo podpisali, in ne vseh ostalih, ki je niste, zato je po mojem
               skrb odveč.</p>
               <p>Etični kodeks bo od ministrov zahteval bistveno več kot zakon in podpis le-tega
               zagotavlja, da se kandidati pri svoji kandidaturi zavedajo odgovornosti in so se za
               to odločili zavestno in mislijo resno. Pripravljeni so upoštevati višje standarde,
               kot jih od njih zahteva zakon. Kaj takšnega do sedaj ni bila ravno praksa, saj ob
               raznih aferah, ki smo jim bili priča, o kakšnemu odstopu ministra, kar razvite
               demokracije sicer poznajo za bistveno manjše spodrsljaje, kot smo jim bila priča
               tukaj.</p>
               <p>In še o zaskrbljenosti. Lepo, da konstruktivna opozicija ekipi še pred izvolitvijo
               daje nasvete, kako in kaj naj dela; še več, koliko denarja in za kaj naj ga namenja.
               Zraven vsi izražate skrb in strah, kaj bo in kako bo. Menim, da ob vseh nespametnih
               nakupov v času vašega vladanja, ob vseh aferah, ki so pretresale Slovenijo, o takšni
               zaskrbljenosti, kaj šele o ukrepih, ni bilo ne duha ne sluha. Zato predlagam malo
               manj zaskrbljenosti, kolegice in kolegi, da ne boste ogrozili svojega zdravja. Novi
               ministrici in ministrom, ki bodo zagotovo izvoljeni, sem prepričana, seveda pa tudi
               predsedniku vlade, želim, da ne bi izgubili stika z državljani in državljankami, da
               bi jim znali tudi v prihodnje prisluhniti in upoštevati njihovo mnenje. To je
               zagotovilo, da bodo odločitve in izvajanja le-teh ljudem blizu in tako ljudske, da
               bodo odločitve državljanov in državljank, ki bodo tako imeli ves čas vpliva in ne le
               na dan volitev.</p>
               <p>S privolitvijo h kandidaturi so kandidati za ministre prvič rekli, da želijo
               izvrševati in izpolnjevati pričakovanja volivk in volivcev in prepričana sem, da bodo
               v skladu s tem tudi ravnali. Svojo vizijo so predstavili na matičnih odborih, ti so
               usmeritvam in nalogam po posameznih področjih izrekli pozitivno soglasje in se tem
               potrditev posameznih kandidatov. Od tu najprej se začenja trdno delo. Prepričana sem,
               da bo uspešno. Novi ljudje vedno prinašajo novo energijo in predsedniku vlade z novo
               ekipo želim veliko pozitivne energije in uspešnega vodenja Slovenije, da ta postane
               razvita družba enakih možnosti za vse in ena najuspešnejših držav Evrope. Hvala.</p>
            </sp>
            <sp who="SDZ4:PečeSašo">

               <speaker>PODPREDSEDNIK SAŠO PEČE:</speaker>

               <p>Hvala kolegici Jeraj. K besedi vabim gospoda Mira Petka.</p>
            </sp>
            <sp who="SDZ4:PetekMiro">

               <speaker>MIRO PETEK:</speaker>

               <p>Hvala lepa za besedo. Spoštovani vsi prisotni! Sam bi segel nekoliko v preteklost,
               da bi morebiti laže razumeli sedanjost in da bi mogoče laže razumeli tudi dejstvo,
               zakaj je dosedanja vladajoča elita tako gladko izgubila na volitvah.</p>
               <p>Na konstitutivni seji tega sklica parlamenta so predstavniki vlade, ki se danes
               poslavljajo s položaja, govorili o zgodbi o uspehu. Poročilo o izvajanju regionalne
               politike, ki je objavljena v Poročevalcu, dne 28. oktobra 2004, govori o tem, da
               Koroška nikakor ni bila zgodba o uspehu. V vseh elementih razvoja je bila Koroška
               potisnjena na obrobje te dežele, te države in vladajoča elita v Ljubljani se je na
               Koroško spomnila le takrat, ko je bilo potrebno iz centra na obrobje izvoziti kakšno
               afero. Spomnimo se samo slovite afere Vič-Homec. Povzel bi nekaj dejstev, ki so
               zapisana v tem poročilu.</p>
               <p>V lanskem letu se je v koroški statistični regiji brezposelnosti v primerjavi z
               letom poprej povečala in je znašala 12,6%, ker je seveda nad slovenskim povprečjem. V
               strukturi brezposelnosti ta regija odstopa po primerjalno najvišjem deležu iskalcev
               zaposlitev zaradi stečajev. Na Koroškem je nadpovprečno primanjkljaj delovnih mest.
               Rast BDP je bila v zadnjih letih najšibkejša prav na Koroškem in danes BDP za 20%
               zaostaja za republiškim povprečjem. V letu 2001 in 2002 je bil BDP med najnižjimi v
               državi. Plača na zaposlenega je na Koroškem primerjalno med najnižjimi v državi, med
               najnižjimi tudi dodana vrednost na prebivalca. Stroški dela na zaposlenega so
               nadpovprečni in med najnižjimi, toda delež stroškov dela v dodani vrednosti je med
               najvišjimi in še bi lahko našteval. Skratka, Koroška v času te vlade ni bila zgodba o
               uspehu in Korošci polagajo veliko upanja v novo vlado Janeza Janše.</p>
               <p>Omenil sem že stečaje, zaradi katerih so mnogi Korošci ostali na cesti. Mnogo teh
               stečajev koroških podjetij je bilo skrbno načrtovanih zaradi kasnejše delitve
               stečajnega plena. In na ta stečajni plen se je nekako prisesala ta ozka koroška
               elita. Podjetja, ki so se v čudnih okoliščinah znašla v stečaju, je kar za ličen
               telefonski imenik, če začnemo od prevaljskega Stroja, železarske družbe Jeklo
               livarna, pa tja do Avtoprevoza Dravograd, Okusa, Radlje in še bi lahko naštevali.
               Mnogi delavci so ostali brez lastnine, ostali so brez zaposlitve, brez poplačila iz
               stečajne mase. In ker siromaka nesreča tepe dvakrat, se je na Koroškem pojavil
               stečajni upravitelj, ki je seveda pridno posojal denar podjetja Stavbenik Prevalje
               sloviti prosuli družbi Pompe. Dandanes gre že za okoli 150 milijonov tolarjev. Kot je
               znano, ta družba Pompe je pa tako ali drugače dolžna podjetjem okoli 1,3 milijarde
               tolarjev. In da bo ironija še večja, ta isti stečajni upravitelj svetuje koroškim
               delavcem v okviru svobodnega sindikata Koroške. V teh letih skorajda nihče od teh
               direktorjev, ki so tako ali drugače zavestno pripeljali ta podjetja do stečajev, ni
               odgovarjal. Zaradi sumljivih privatizacij, ki jih je bilo na Koroškem nič koliko, je
               menda bil pravnomočno obsojen do sedaj le en direktor. In še ta direktor je v
               letošnjem letu kandidiral na volitvah, na listi Združene liste. Ni bil izvoljen.</p>
               <p>Mežiška dolina in ostali del Koroške je še vedno zelo odvisen od jeklarstva, ta pa
               je v državnih rokah. Danes sta ostali za prodajo in privatizacijo samo še dve družbi,
               to je Metal Ravne in Noži Ravne na Koroškem, in tako za Ravne kot za celotni sistem
               Slovenskih železarn Korošci pričakujemo, da bo nova vlada v prihodnosti našla poštene
               lastnike, ki bodo za to premoženje pripravljeni plačati poštene denarje, in da bodo
               zagotovili predvsem razvoj in delovna mesta. In da bo nova vlada, v to prav tako
               polagamo veliko upanje, iz teh železarn odstranila ljudi, ki so doslej tem železarnam
               ali v preteklosti ali pa delajo škodo še dandanes.</p>
               <p>V teh dvanajstih letih, kar je potekala sanacija in privatizacija Slovenskih
               železarn, je bilo prodano mnogo premoženja, javnost pa še vedno ne ve za prodaje, za
               nekatere podrobnosti, kot je prodaja Armatur Muta, kjer je šlo za tipično kravjo
               kupčijo, kot ni znano, kakšna je v resnici bila kupnina od družbe Jeklo Štore, zakaj
               je bila tako smešno nizka kupnina za ljubljanski Aunel<stage xml:id="Izredna-04-2004-12-03.stage15">(?)</stage>. Javnost še vedno ni
               seznanjena, da je v železarski družbi Copo Internationall v New Yorku, ki je tudi v
               lasti Slovenske železarne, neznano kam izpuhtelo 2 milijona dolarjev. Mož, ki je v
               tem podjetju uradoval sredi elitnega Manhattna, se danes že pojavlja v Slovenji in
               prevzema nova podjetja.</p>
               <p>Zato pa je Koroška na drugi strani v samem slovenskem vrhu pri samomorih. V
               letošnjem letu, vse do današnjega dne, je bilo na Koroškem 25 samomorov, kar pomeni
               33 samomorov na 100 tisoč prebivalcev. In glede samomorov sodi Koroška v sam
               slovenski vrh. Vemo pa, da je Slovenija med prvimi desetimi državami glede
               obremenjenosti s samomorom na svetu. Drži, samomorilnost je zelo zapleten pojav in
               zavedam se, da ga ne moremo razlagati le z enim vzrokom. Toda tudi strokovnjaki so si
               enotni, namreč da tudi družbene značilnosti okolja, kot so dohodek na prebivalstvo,
               kot je stopnja brezposelnosti, kot je revščina in podobno, povečujejo samomorilno
               tveganje. Vse to je prisotno na Koroškem, kar sem omenil že v prvem delu nagovora, in
               vse to bo morala nova vlada na čelu z Janezom Janšo popraviti.</p>
               <p>Včeraj smo lahko spremljali ministra za notranje zadeve doktorja Rada Bohinca na
               njegovi tiskovni konferenci. Dejal je, da je Slovenija varna država. Varna država -
               kakor za koga. Zame ni. Bohinc, doktor Bohinc je zamolčal vse svoje slabosti
               dosedanjega vodenje ministrstva za notranje zadeve in zamolčal je tudi obsežno pismo,
               ki so ga napisali policijski sindikalisti, ki niso zadovoljni z razmerami v policiji.
               Zamolčal je tudi presenetljivo prakso generalnega direktorja slovenske policije, ki
               se dobiva s posamezniki, ki ogrožajo varnost ljudi, in jih mora zaradi groženj
               varovati policija, katere direktor je ravno gospod Anželj. Ta je, denimo, v Dnevniku
               <stage xml:id="Izredna-04-2004-12-03.stage16">(bilo je 23. oktobra 2004)</stage> rekel, da se lahko v svojem zasebnem življenju dobiva s
               komerkoli, ki ni varnostno problematičen. Upam, da bo novi minister za notranje
               zadeve pazljivo proučil, kaj gospod generalni direktor slovenske policije pojmuje pod
               terminom <q>"varnostno problematičen"</q>, in ga bo prijazno poučil, da je generalni
               direktor policije generalni direktor tudi takrat, ko zapusti stavbo na Štefanovi.</p>
               <p>Naj strnem. Koroška v zadnjih dvanajstih letih nikakor ni bila zgodba o uspehu in
               Korošci upravičeno pričakujemo od te vlade, da bo ta razmerja spremenila in da bo
               Koroški vrnila nasmeh. Zato bom glasoval za vlado Janeza Janše. Hvala lepa.</p>
            </sp>
            <sp who="SDZ4:PečeSašo">

               <speaker>PODPREDSEDNIK SAŠO PEČE:</speaker>

               <p>Hvala vam, kolega Petek. K besedi vabim kolegico Mojco Kucler Dolinar.</p>
            </sp>
            <sp who="SDZ4:KuclerDolinarMojca">

               <speaker>MOJCA KUCLER DOLINAR:</speaker>

               <p>Spoštovani predsednik vlade, podpredsednik, spoštovane kolegice in kolegi, spoštovana
               kandidatka za ministrico in kandidati za ministre! Za razliko od nekaterih sem sama
               vesela in ponosna, da je naša skupina sooblikovala tudi po strokovni ravni to vlado.
               Dr. Andrej Bajuk, mag. Janez Drobnič, dr. Jure Zupan in ne nazadnje dr. Lovro Šturm
               so ljudje s strokovnimi referencami, predvsem pa ljudje, ki ne mislijo le nase. Po
               tem, kar sem videla in slišala na sejah matičnih odborov, in po predstavitvah
               nekaterih kandidatov sem se prepričala, da so pripravljeni in sposobni, predvsem pa
               voljni delati za skupno dobro. In želim si, da bodo to moje pozitivno mnenje tudi
               upravičili.</p>
               <p>Očitke nekaterih članov odbora, ki smo jih slišali tudi danes, da se preveč držijo
               besedila koalicijske pogodbe, sem sama videla kot pozitivne, kot potrditev tega, da
               njihovi osebni pogledi niso zelo različni od tistega, kar je zapisano v koalicijski
               pogodbi, in bi se prej kot ne ustrašila, če bi bilo tako. Ne nazadnje smo se volivke
               in volivci odločili na podlagi volilnih programov.</p>
               <p>Ob splošnem pomanjkanju pravne kulture, pri čemer je še kako pomemben zgled, sem z
               zanimanjem poslušala ministrskega kandidata za pravosodje, dr. Lovra Šturma. Veseli
               me, da se tu vsi strinjamo, da gre nesporno za strokovnjaka, ne le teoretičnega,
               temveč tudi praktičnega, in po mojem mnenju se je to razbralo tudi iz njegove
               predstavitve. Zaveda se ne le sodnih zaostankov na splošno, kot so mu nekateri
               očitali, temveč konkretno razmišlja o tem, kako bi se kazenskim sodnikom in sodnicam
               omogočila izvedba narokov, ki jih zaradi nediscipline in izostankov obtožencev
               pogosto ne morejo opraviti. Pa kako bi se kupi spisov na mizah, pretežno sodnic, na
               izvršilnem oddelku zmanjšali na račun racionalizacije izvršilnega postopka, vendar ne
               v škodo dolžnikov oziroma upnikov. Spodbuden se mi zdi njegov pogled, kar se tiče
               tehnične opremljenosti sodišč in nadaljnje informatizacije. In res si želim, da
               sodnikom in sodnicam, ki smo jih potrdili na včerajšnji seji, ne bi bilo potrebno
               prekinjati naroka zaradi izvedbe dokaza, ogled video kasete zato, ker kot so mi
               rekli, na ljubljanskem sodišču je edini televizor z videorekorderjem v drugi
               razpravni dvorani, kjer prav tako teče obravnava. Všeč mi je, da se kandidat zaveda,
               da ni le sodnik tisti, od katerega je vse odvisno, je pa marsikaj. Tudi zakonodaja
               mora omogočiti učinkovito vodenje sodnih procesov ter odgovorno in strokovno
               odločanje. In sama sem prepričana, kolega dr. Pavliha, da je v tem iskati odgovor na
               vprašanje, zakaj je malo prijav za strokovne sodelavce na sodiščih, ki sledijo potem
               logičnemu napredovanju v sodnike. Doslej smo priča, da se ob izgubljenem primeru
               tožilci izgovarjajo na policijo, policija na tožilce in sodnike, češ da so ti
               nesposobni. Tukaj kandidat za ministra vidi rešitev v še večjem sodelovanju tožilstva
               s policijo, pa tudi v sledenju spisov in ne nazadnje bi bilo dobro tudi natančneje
               proučiti v postopku storjene morebitne napake. Iz napak se človek res največ uči,
               vendar pa ni dobro, če jih ponavlja. Ministrstvo za pravosodje si bo prizadevalo, da
               poišče sodelovanje vseh vpletenih subjektov, ki na področju pravosodja delujejo. In
               seveda bo koristna izmenjava dobrih praks, oblikovanje priporočenih in obveznih
               standardov za izvajanje postopkov in podobno. In ne nazadnje je tukaj naloga tudi na
               nas, da bomo te pozitivne ideje kot zakonodajno telo, ko bo to potrebno in smiselno
               za najširši krog ljudi, tudi podprli. Tako bomo pri tem pred skupnim izzivom vse tri
               veje oblasti, sodna, izvršilna in zakonodajna. Upam, da s končnim ciljem povrniti
               zaupanje v sodstvo.</p>
               <p>Tako vam, spoštovani kandidat za pravosodnega ministra, in vsem ostalim kandidatom
               želim veliko volje pri uresničitvi zadanih ciljev, predvsem pa, da se ne bi več
               dogajalo, kot sem nekje prebrala, da bi iz poštenih ljudi delali omahljive liste.
               Hvala lepa.</p>
            </sp>
            <sp who="SDZ4:PečeSašo">

               <speaker>PODPREDSEDNIK SAŠO PEČE:</speaker>

               <p>Hvala vam. K besedi pa vabim kolega Davorina Terčona. Prosim.</p>
            </sp>
            <sp who="SDZ4:TerčonDavorin">

               <speaker>DAVORIN TERČON:</speaker>

               <p>Hvala za besedo, gospod podpredsednik. Spoštovane kolegice in kolegi, spoštovani
               premier, kjerkoli pač ste že v tem trenutku! Sam bom presojal to vlado na osnovi
               programa in seveda sem že presojal tudi med drugim na osnovi zaslišanja na matičnih
               delovnih telesih; in seveda njihovo kompetentnost.</p>
               <p>Kar se tiče zaslišanja, moram reči, da se je ustvaril en vtis v opoziciji, kateri
               pripadam sedaj, o neki medlosti. Vsekakor se je pri nas po mojem udomačil stereotip,
               da mora opozicija streljati z vsemi topovi, da se mora posluževati, če je potrebno,
               tudi diskvalifikacij, demagogije, aferaštva. Seveda jaz lahko rečem, da si tako ne
               predstavljam opozicijske vloge, in tega pač ne pričakujte od mene ali pa od naše
               opozicije. Mi bomo seveda potrebno kritični in bomo opozarjali na probleme, jih bomo
               tudi odpirali, če bo tako potrebno, vendar bomo pri tem tudi konstruktivni s predlogi
               in seveda tudi podprli pozitivne rešitve.</p>
               <p>Pri kompetentnosti predlagane ekipe, o kateri se mnogokrat govori, bi rekel, da bode
               nekako v oči dejstvo, da je v tej kompetentni ekipi ena od kompetentnih kandidatk
               odstopila še prej, kot je prišlo do imenovanja. Jaz se seveda sprašujem, ali je še
               kaj takih kompetentnih kandidatov s podpisanim etičnim kodeksom, ki nam lahko
               pripravijo še kakšno tako presenečenje v kratkem času.</p>
               <p>V ekipi je tudi kandidat, o katerem se je pisalo, za zunanjega ministra, ki je bil
               že, nekateri rečejo celo večni zunanji minister, o katerem se je pisalo, da pač mu je
               postalo pravilo menjava političnih opcij in obveza spreminjanje stališč. Na svoj
               način so o tem kandidatu povedali tudi volivci v svojem volilnem okraju s svojo
               veliko nepodporo, bi rekel.</p>
               <p>Veliko je bilo rečeno in pisano tudi na račun in rovaš kandidatke za ministrico za
               kmetijstvo. Jaz bi lahko dodal še en kamenček v tem mozaiku iz njenega delovanja v
               skladu kmetijskih zemljišč in gozdov Republike Slovenije, ko je bila s strani sklada
               podpisana ena pogodba, z zavodom za pogozdovanje, ki se je potem preoblikoval v
               gozdno gospodarstvo in zavod, in kjer je bilo izločeno veliko hektarov zemljišč, ki
               so potem v masi za privatizacijo. Čeprav je bil velik del teh zemljišč vnesen v
               prostorske plane občine Sežana, in bi, kot vemo, ker smo sprejeli tako zakonodajo,
               moral postati občinska last. In seveda tukaj obstaja določen sum o teh postopkih.
               Zadeva je pred sodiščem in videli bomo, kako se bo zadeva tudi končala. Vsekakor
               obstaja neko dovolj trdno sumničenje, da je šlo za kakšne čudne stvari.</p>
               <p>Mnogo se je pisalo in govorilo, tudi na današnji seji, o kandidatu za ministra za
               notranje zadeve. Poslušal sem gospoda Kovačiča in seveda mislim, da vsak državljan v
               tej državi ima pravico da kandidira na pomembne funkcije. Tako tudi predlagani
               kandidat. Pa vendar moram reči, da sami v SDS-u, in tudi gospod premier, ste se
               sprijaznili z dejstvom, da bomo v naši demokratični državi imeli na obrambnem
               ministrstvu nevojaka. In da imamo civilista. Torej, zakaj so v tem primeru torej
               vojaki prikrajšani, da ne morejo zavzeti te funkcije? Gre za sporočilo, ki nima
               primere, kolikor je meni znano, v demokratičnih družbah, da vojak prihaja na
               represivni organ, in oficir. To je pomembno! Ne da bi se spuščal v njegove
               kompetence, čeprav je res, da ga spremljajo neke zadeve, ki niso v javnosti dokončno
               razčiščene, pri tem mislim na sarajevski primer in tako naprej. <stage xml:id="Izredna-04-2004-12-03.stage17">/Znak za konec
               razprave./</stage> Moral bom maksimalno skrajšati. Samo zaključno misel.</p>
               <p>Vedno znova, ko se oblast premika z leve proti desni, povlečete ven in prekinjate s
               preteklostjo. To je v redu. Prekinjale so že nekatere druge vlade, sedaj se ponovno
               prekinja s preteklostjo. Mi vam bomo na voljo dali higienski rok 100 dni, vi pa
               prosim, in nastavke imate dobre, poskrbite, da bo ta prekinitev koristna za
               državljane in da bo vaša vlada vzdržala pred parlamentom in pred volivci, bodisi več
               kot dve leti bodisi več kot šest mesecev. Hvala lepa.</p>
            </sp>
            <sp who="SDZ4:PečeSašo">

               <speaker>PODPREDSEDNIK SAŠO PEČE:</speaker>

               <p>Hvala, kolega Terčon. K besedi vabim kolegico Bredo Pečan.</p>
            </sp>
            <sp who="SDZ4:PečanBreda">

               <speaker>BREDA PEČAN:</speaker>

               <p>Gospod podpredsednik, spoštovane kolegice in kolegi, cenjeni gospod predsednik
               vlade. Danes je dan, ki si ga bomo morali državljanke in državljani dobro zapomniti,
               saj bo koalicija desnih strank, okrepljena s Stranko upokojencev končno prevzela
               odgovornost, ki si jo je želela že polnih 14 le, pravijo pa da, celo polnih 59 let.
               Zato seveda ni moč ugovarjati besedam predsednika vlade gospoda Janeza Janše, da so
               pred temi strankami, pred to koalicijo in pred to vlado priložnosti, kakršnih do
               sedaj še nikoli niso imeli.</p>
               <p>Kakšne pa so priložnosti za občine? Koalicija sicer res ocenjuje, da je za sedanje
               pristojnosti in naloge občin primerna poraba v občinah premajhna za tretjino. Ali bo
               poskušala zagotoviti postopno izboljšanje finančnega položaja občin, toda le v okviru
               javnofinančnih možnosti? Prav skozi odnos te koalicije do financiranja občin se kaže
               tudi njihov resnični odnos do socialnih stisk naših državljank in državljanov. Težko
               bi namreč verjela, da koalicija tako slabo pozna pristojnosti občin, da ne ve, da
               občine levji delež svojih proračunov porabijo za blaženje socialnih stisk občanov.
               Podobno kaže tudi pri varstvu okolja. Ali koalicije res ne ve, da gre glavnina
               investicij do leta 2008 iz občinskih proračunov na področju ravnanja z odpadki in
               čiščenje odplak v breme občin? Zato seveda tudi ne morem verjeti, da so mnoge obljube
               nove vladne koalicije o izboljšanju življenjskih razmer za državljane in državljanke
               Slovenije mišljene resno, da koalicija in njen predsednik ne držita fige v žepu.
               Verjamem pa, da bodo vsi tisti, ki so 3. oktobra glasovali za desnico v prepričanju,
               da jih čakajo ob spremembi oblasti same dobrote, kaj kmalu ugotovili svojo globoko
               zmoto in njih razočaranje bo veliko. Zato sem ponovno vesela, da se je Združena lista
               socialnih demokratov ognila sodelovanju v tej koaliciji, ki gradi svoj program na
               meglenih obljubah, ki sestavljajo svojo vlado izključno na strankarski pripadnosti,
               ne da bi kandidati imeli potrebne osebnostne, strokovne ali izkustvene reference.
               Izjeme so in manj kot prstov na eni roki je kandidatov, ki izpolnjujejo visoka merila
               za ministre resna in ugledne državne, članice Evropske unije. Priložnosti so res
               velike, a dvom o kompetentnosti vlade je tolikšen, da ni verjetno, da bo v času
               njenega vladanja imela Slovenija, domovina nas vseh, možnost vse te priložnosti tudi
               izkoristiti. Kdo so torej ti, pred katerimi so priložnosti? Počakajmo, spremljajmo,
               preverjajmo. Šteli bomo cvetove tisočerih obljub in opozorili na vsakega, ki se bo
               razblinil v megli. V meglo, ki duši državljane in daje možnost vsem, ki znajo
               ribariti v kalnem.</p>
            </sp>
            <sp who="SDZ4:PečeSašo">

               <speaker>PODPREDSEDNIK SAŠO PEČE:</speaker>

               <p>Hvala, kolegici Pečan. Za lažjo orientacijo, predvsem za tiste, ki so še prijavljeni
               k besedilu, bom prebral štiri naslednje razpravljavce, ki so zamenjali svoj vrstni
               red. Namesto kolega Pukšiča bo prvi dobil besedo kolega Zver. Nadalje, namesto kolega
               Krambergerja kolega Prevc, gospod Luci seje razpravi odpovedal in namesto kolegice
               Marjetke Uhan bo besedo dobil Alojz Sok.</p>
               <p>Prosim, če gospod Zver podate stališče. Hvala.</p>
            </sp>
            <sp who="SDZ4:ZverMilan">

               <speaker>DR. MILAN ZVER:</speaker>

               <p>Spoštovani gospod podpredsednik! Hvala za besedo. Želel bi čisto na kratko, ker
               imamo še čisto malo časa za razpravo v naši poslanski skupini, samo odgovoriti na
               nekatere očitke, da bo nova vlada koalicija uvajala ideologijo v šolo. Jaz bi želel
               poudariti, da si bom prizadeval za to, da bo ta šola postala - ne ideološka. In če je
               katero načelo pri tistih, ki ste opozarjali na to, da je nevtralna šola tudi, če se
               tudi vi zavzemate za to načelo, moram reči, da tukaj imamo uglašena stališča oziroma
               enako vrednotimo šolo. Je pa dejstvo, da si bo za tako šolo potrebno šele
               prizadevati.</p>
               <p>Kar se tiče uvajanja zasebnih šol. Menim, da uvajanje zasebnih šol na različnih
               nivojih ni nič slabega, prispeva h konkurenci in tudi večji kvaliteti šolske ponudbe.
               Seveda pa ni mogoče popolnoma jasno postaviti nekega razmerja, saj ne moremo
               dirigirati, kolikšen procent bomo postavili v zasebne šole in kolikšen procent bo teh
               javnih. Potrebno bo pač sprostiti proces in bomo videli. Še posebej pa je to zelo
               pomembno na višjih in pa še visokošolskem prostoru, da se proces, večanje konkurence
               pospeši in s tem bomo tudi dobili večjo kakovost.</p>
               <p>Naš cilj je, da bo v mandatu, ki je pred nami, manj diskriminacije in da bo
               uresničljivost človekovih pravic in svoboščin v tem času večja. Ni pomembno
               kolikokrat je ta beseda zapisana v koalicijski pogodbi, pomembno je, da bomo lahko ob
               koncu mandata ugotovili, da se je uresničljivost človekovih pravic in svoboščin
               povečala in stopnja diskriminacije, razno raznih diskriminacij, zmanjšala. To je tudi
               največ, kar lahko naredi ta nova ekipa v naslednjem mandatu. Hvala lepa.</p>
            </sp>
            <sp who="SDZ4:PečeSašo">

               <speaker>PODPREDSEDNIK SAŠO PEČE:</speaker>

               <p>Hvala. K besedi vabim kolega Mihaela Prevca.</p>
            </sp>
            <sp who="SDZ4:PrevcMihael">

               <speaker>MIHAEL PREVC:</speaker>

               <p>Hvala lepa za besedo, gospod podpredsednik. Spoštovani predsednik vlade, spoštovana
               kandidatka in kandidati za ministre, cenjene poslanke in poslanci! Ker mi je odmerjen
               čas, dovolite samo nekaj besed.</p>
               <p>3. december je bil danes že kar nekajkrat omenjen kot rojstni dan največjega
               slovenskega pesnika in seveda potrdili bomo vlado. Resnično priložnost za veselje! In
               3. oktobra so bile tudi parlamentarne volitve, na katerih so se na novo premešale
               politične karte. Rezultat tega so novi obrazi v ekipi bodočih ministrov, ki bodo v
               naslednjih letih tvorili izvršilno oblast Republike Slovenije.</p>
               <p>V preteklih dneh ste svojo vizijo dela, spoštovani kandidati za ministre na
               posameznih resorjih, prestavili na pristojnih matičnih odborih, kjer smo se poslanci
               lahko prepričali, da je ministrski predsednik sestavil dobro ekipo. V tej ekipi sta
               tudi člana Slovenske ljudske stranke, gospod Janez Podobnik in gospod Janez Božič.
               Prepričan sem, da bo gospod Janez Podobnik s svojim velikim političnim znanjem in s
               svojimi izkušnjami odlično vodil ministrstvo za okolje in prostor in prav tako gospod
               Janez Božič s svojimi izkušnjami na Darsu zelo dobro vodil ministrstvo za promet. V
               svojih nastopih ste pokazali, da dobro poznate naloge, ki vas čakajo, predvsem pa ste
               izrazili veliko odločnosti in poguma, ki ga boste potrebovali in ki bo vaš stalni
               spremljevalec. Kljub temu da izhajate iz drugačne politične opcije od prejšnje vlade,
               pa v vaših nastopih ni bilo čutiti groženj o radikalnih spremembah; na račun prejšnje
               vlade je bilo slišati celo pohvale. So pa kandidati za ministre na zaslišanjih jasno
               povedali, kaj je treba izboljšati, spremeniti in nadgraditi za bolj učinkovito
               funkcioniranje države na vseh področjih. Prepričan sem, da se novi vladi ne bo
               zgodilo tisto, kar se je zgodilo odhajajoči, saj je povsem izgubila občutek za dialog
               in si z arogantnim odnosom do opozicije zaprla pot do boljših zakonov in izpeljavo
               številnih nerešenih problemov, predvsem tistih z ideološkim predznakom.</p>
               <p>Novo vlado bom vsekakor podprl. Bodočim ministrom pa želim veliko poguma, modrosti
               in predvsem politične širine. Hvala.</p>
            </sp>
            <sp who="SDZ4:PečeSašo">

               <speaker>PODPREDSEDNIK SAŠO PEČE:</speaker>

               <p>Hvala vam. K besedi vabim kolega Korena. Prosim.</p>
            </sp>
            <sp who="SDZ4:KorenDrago">

               <speaker>DRAGO KOREN:</speaker>

               <p>Spoštovani predsedujoči, hvala za besedo. Spoštovani gospod predsednik vlade,
               kandidatka za ministrico in kandidati za ministre, lepo pozdravljeni! Zelo zanimivo
               mi je bilo danes spremljati to razpravo o kandidatih za ministre in ministrico.
               Zanimivo se mi zdi, da danes nisem zaznal 100% delitve na pozicijo in opozicijo. To
               sem zasledil prav pri razpravi za ministra za zdravje, gospoda Bručana, kjer je na
               eni strani bila s strani LDS-a podana zelo negativna ocena, na drugi strani sem pa
               vesel, da je moj znanec, kolega gospod Bojan Kontič, ki je tudi opozicija, za moje
               pojme dal zelo dobro relativno pozitivno oceno gospodu Bručanu. In jaz sem tega
               vesel, da vidimo dobre stvari, če so dobre stvari.</p>
               <p>Sam sem bil na zaslišanju gospoda Bručana in lahko rečem, da je bila njegova
               predstavitev na visokem nivoju in da bo ministrstva za zdravje uspešno vodil, da bo
               storil vse, dejansko, kolikor bo imel moči, da bo stvar šla v pozitivni smeri. Na
               zaslišanju je poudaril, da je potrebno uvoziti določeno število zdravnikov, da je
               tukaj stanje tako, da ne obvladuje potrebne situacije. Jaz sem zato precej razmišljal
               o družinski politiki. Sam imam tri otroke, pa vem, da je to še premalo, da bi bilo
               dobro imeti še več, pa ne zato, da bi danes imeli zadosti zdravnikov, ampak resno
               razmišljam, če bodo trendi šli tako naprej, kot je naše trenutno stanje in trendi v
               Sloveniji, se Sloveniji kot taki slabo piše. Druga stvar, ki bi jo želel poudariti,
               je socialna politika. Ocenjujem, da je stopnja oziroma da je ta politika vseskozi v
               Sloveniji dobra. Tukaj moram pohvaliti tudi vse dosedanje vlade, da so se na tem
               področju trudile, da so uspešno in dobro delale. Prepričan pa sem, da bo tudi novi
               minister za delo, družino in socialne zadeve gospod mag. Janez Drobnič uspešno
               nadaljeval to delo. Je pa res, da bom pri socialni politiki opozoril na eno stvar. Na
               tem področju sam opažam precej zlorab, da dejansko dobivajo določene podpore in
               subvencije ljudje, ki do tega niso upravičeni. Na sejah občinskega sveta, ker sem
               tudi svetnik, se najpogosteje razpravlja o tej zadevi, ko sprejemamo nove cene za
               vrtce. Tu svetniki v občinah dejansko ugotavljajo, kako se ravno to subvencioniranje
               svetnikov, verjetno, bom rekel, malo pomanjkljive zakonodaje oziroma ker ni rešeno
               to, da se zlorabljanje ne bi moglo izvajati.</p>
               <p>Glede socialne politike bom ponovil, ker je pred mano en predhodnik to že povedal,
               pa to ni problem socialne politike, to je prav, da je tako, kot je, ampak problem
               plač, se pravi, te najnižje plače pri nas so dejansko prenizke. Ljudem se namreč ne
               izplača delati. Človek ne zagrabi za delo, ki bi ga dobil, ker ima po drugi strani te
               socialne transfere večje, kot pa bi bil njegov zaslužek, če bi delo sprejel.</p>
               <p>Da ne bom predolg, in da se ne bom preveč ponavljal. Glede dela in delovnih mest bi
               izpostavil še eno stvar. To je delo na črno in siva ekonomija. Jaz sem pričakoval, da
               bo danes vsaj kdo tudi to problematiko izpostavil. Ta problematika je v Sloveniji
               prisotna. Vem, da je to zelo kislo jabolko, v katero bo treba ugrizniti, ampak tudi
               na ta način lahko naredimo, da bo več ljudi zaposlenih.</p>
               <p>Končal bom s tem, da bom vlado danes podprl. Jaz mislim, da so vsi ministri dovolj
               dobri, da zaslužijo mojo podporo, da so tako politično kot strokovno na dovolj
               visokem nivoju. Vesel sem izjav dosedanje vlade, da puščajo vsa ministrstva v
               zadovoljivem stanju, in jaz upam, da bo nova vlada z veseljem tako stanje prevzela in
               tudi uspešno nadaljevala. Hvala.</p>
            </sp>
            <sp who="SDZ4:PečeSašo">

               <speaker>PODPREDSEDNIK SAŠO PEČE:</speaker>

               <p>Hvala, kolega Koren. K besedi pa vabim kolega Ruglja.</p>
            </sp>
            <sp who="SDZ4:RugeljBojan">

               <speaker>BOJAN RUGELJ:</speaker>

               <p>Hvala, predsedujoči. Lep pozdrav vsem prisotnim, in tudi tistim, ki nas opazujejo
               mogoče.</p>
               <p>Čestital bi predsedniku Janezu Janši, da je sestavil tako vlado. Vem, da bo ta vlada
               predvsem delala in mogoče manj govorila.</p>
               <p>Dotaknil pa bi se mogoče zgodbe o uspehu, ki jo poudarja vladajoča, bivša koalicija.
               Mislim, da ni vse tako rožnato oziroma je daleč od tega. Vsi se pogovarjajo o bruto
               proizvodu, kako raste, vse drugo, nihče pa se ne vpraša, kakšen je naš bruto dolg.
               Naš bruto dolg iz leta v leto narašča. Kakšna je naša zunanjetrgovinska bilanca?
               Vsako leto imamo skoraj za milijardo dolarjev novega zunanjetrgovinskega
               primanjkljaja. Če je to tista popotnica, s katero se nekateri hvalijo, je to zelo,
               zelo slabo.</p>
               <p>Potem bi se mogoče dotaknil usmeritev, ali leva ali desna usmeritev. Že kar dolgo
               tukaj poslušam, kaj je levo, kaj je desno, ampak nekako so me učili v šoli, da
               desnica predvsem zagovarja kapital. Mislim, da ta vlada je daleč od desne vlade,
               kajti ta vlada ne obvladuje kapitala. Ve se, kdo v tem slovenskem prostoru obvladuje
               kapital. Zato bi predlagal, da ne zavajate več poslušalcev ali mogoče gledalcev na
               televiziji s takimi stvarmi. Nekateri so se spraševali, kje bomo vzeli, da bi dajali.
               Mislim, da se bo treba obnašati dosti bolj varčno. Poznamo mnogo, mnogo denarja, ki
               se ga je razgubilo bog vedi kje, od razih afer, da ne bi našteval, mogoče prodaje
               tudi električne energije po tri tolarje, poslušalci bodo vedeli, kaj to pomeni, za
               nekatere, predvsem za domače je to parkrat dražje. Tako takšne stvari, mislim, da se
               morajo končati.</p>
               <p>Potem bi se mogoče dotaknil šol. Zakaj ljudje ne obiskujejo nekaterih poklicnih šol,
               kot so poklici mizar, električar, strojnik ali kaj podobnega? Vsi vemo, da se je v
               zadnjih desetih letih povečal vpis na filozofski fakulteti za trikrat. To nam točno
               pove, kaj se v naši državi bolj splača delati. Sam prihajam s področja Posavje, kjer
               je bazična industrija, kjer se dela, ampak žal se delati ne splača več, vse bolj se
               splača kaj drugega.</p>
               <p>Tako bi zaključil. Ta vlada, sem prepričan, da bo delala dobro, v dobrobit
               Slovenije, predvsem naših državljanov, in vem, da bodo s svojimi dejanji dokazali, da
               smo izvolili pravilno, zato jim bom z veseljem čestital čez čas, ko bodo izvoljeni.
               Hvala lepa.</p>
            </sp>
            <sp who="SDZ4:PečeSašo">

               <speaker>PODPREDSEDNIK SAŠO PEČE:</speaker>

               <p>Hvala vam. K besedi pa vabim gospoda Jelena. Gospod Ivan Jelen.</p>
            </sp>
            <sp who="SDZ4:JelenIvan">

               <speaker>IVAN JELEN:</speaker>

               <p>Hvala za besedo, spoštovani podpredsednik državnega zbora. Predsednik vlade,
               kandidati za ministre, poslanke in poslanci! Osebno podpiram celotno ekipo kandidatov
               za ministrico in ministre koalicije Slovenske demokratske stranke, Nove Slovenije,
               Slovenske ljudske stranke in Stranke upokojencev. Menim, da je to resnično optimalni
               dosežek zadnjih državnozborskih volitev, demokratičnih sprememb in usklajevanj med
               prej omenjenimi koalicijskimi partnerji. To je način verodostojnosti, stabilnosti in
               hkrati garant strokovnosti v sklopu neodvisnih kandidatov, ki so me v svojih
               poprejšnjih nastopih v odborih prepričali. Dovolj je bilo obljub in neizpolnjevanj
               tistega perečega socialnega položaja državljank in državljanov, ki so dolgo upali in
               končno izglasovali spremembo na politični ravni, katere so si že dolgo želeli. Imamo
               svojo demokratično državo in pokončno držo v njej. Še vedno dograjujemo demokratična
               načela in izoblikujemo družbo. Podobo naše države bomo tudi v prihodnosti gradili v
               obliki dobrega in učinkovitega dela naše na novo postavljene in želene vlade, na
               zaupanju, ki ga bomo danes oddali strankam že izoblikovane koalicije na spoštovanju
               do vseh predlaganih kandidatk in kandidatov za ministre, njihove visoke strokovnosti
               in učinkovitosti, ko so jo že do sedaj kazali v svojih delovnih okoljih, kjer so
               postali prepoznavni, opazni ter vredni zaupanje gospoda mandatarja. Danes osebno
               pričakujem večinsko podporo za predlagane ministre. Omogočimo jim, da pokažejo svoje
               sposobnosti pri delu v okviru svojih ministrstev. Tako bomo prišli do kvalitetne
               vlade, ki je bila predhodno dogovorjena s koalicijsko pogodbo in katero želim tudi
               sam podpreti, vse v interesu, da čim prej pričnemo z delom, da se dokažemo, da z
               učinkovitimi ukrepi zagotovimo varnejše in lepše življenje državljank in državljanov.
               Pametno bi bilo, da kar z največjo večino podpremo predlagano vlado, ji damo
               zaupanje. Po določenem času pa jih bomo vprašali, kaj so postorili, vsak s svojega
               delovnega področja, ki ga bodo pokrivali v sklopu vlade in svojih resorjev. Tudi
               demokratična stranka upokojencev je vključena v to koalicijo, zato imamo možnost
               strpnega in preudarnega delovanja. V koaliciji želimo nositi del odgovornosti za
               delo, ki nam je bilo zaupano. Svoje delo bomo opravili odgovorno v dobrobit naših
               volivk in volivcev, ki so nam zaupali mandat. Trudili se bomo za učinkovitost našega
               sistema in za večjo gospodarsko rast, ki je predpogoj za boljše življenje naših
               državljanov. Naša naloga bo sproti opozarjati na neizpolnjene koalicijske pogodbe, s
               strokovno prepričljivostjo pa bomo zagotovili učinkovito delo parlamenta in vlade.</p>
               <p>Demokratična stranka upokojencev je ponosna, da si je s pogajanji dogovorila tisto,
               kar bi bilo zunaj nje nemogoče oziroma ne bi mogli izpolniti obljub iz predvolilnega
               časa. Upam, da se je naš interes dokazal, saj smo interesna stranka starejše
               generacije ljudi, ki želi tvorno in preudarno sodelovati v sklopu dobrega za
               izboljšanje položaja mladih, za soustvarjanje lepše prihodnosti vseh državljanov
               Republike Slovenije. Mislim, da možnosti za dokazovanja obstajajo. Upam, da jih bomo
               tudi znali izkoristiti. Mi upokojenci z resorjem obrambe, kjer bomo lahko
               zagotavljali našim državljankam in državljanom varnost v takšni meri, da bomo na njo
               lahko upravičeno ponosni vsi.</p>
               <p>Predlog mandatarja, gospoda Janeza Janše, me je prepričal, zato bom tudi glasoval za
               predlagane kandidate za ministre Republike Slovenije.</p>
            </sp>
            <sp who="SDZ4:PečeSašo">

               <speaker>PODPREDSEDNIK SAŠO PEČE:</speaker>

               <p>Hvala gospod Jelen. K besedi vabim gospoda Sama Bevka.</p>
            </sp>
            <sp who="SDZ4:BevkSamo">

               <speaker>SAMO BEVK:</speaker>

               <p>Hvala za besedo, gospod podpredsednik, spoštovani zbor! Z nobeno vlado doslej tudi z
               vidika njene kadrovske sestave najbrž nismo bili v celoti zadovoljni. Glede na
               volilni sistem, ki je pri nas v veljavi, se dejanski rezultat volitev pokaže šele, ko
               je sestavljena vladna koalicija. Z vsakokratno kadrovsko sestavo vlade pa so povezana
               pred javnostjo več ali manj skrita pogajanja med koalicijskimi partnerji. Zato smo
               vsi z zanimanjem čakali na uradno predstavitev.</p>
               <p>Kadrovska sestava nove vlade je tudi mene kar precej razočarala. Napovedi
               predsednika vlade, gospoda Janeza Janše, da bodo v vlado predlagali tudi eksperte in
               ne strankarske kandidate, se niso uresničile. Ob predstavitvi vlade je celo dejal, da
               to v danih razmerah predstavlja najboljšo možno vladno ekipo. Očitno je, da je moral
               popustiti pred zahtevami koalicijskih partneric, pa tudi iz svojih vrst bi lahko
               drugače izbral. Nato kaže tudi umik ene izmed kandidatur. Nočem biti krivičen do
               nikogar, vladi želim, da bo delala dobro, vsebinsko pa bomo njene člane in njeno delo
               lahko ocenjevali po 100 dneh miru.</p>
               <p>Predstavnica poslanske skupine Slovenske demokratske stranke kolegica Eva Irgl je
               naredila pravi slavospev etičnemu kodeksu vlade Republike Slovenije. Zgolj zaradi
               podpisa pod ta dokument naj bi po njenem končno dobili bolj pošteno, solidarnejšo in
               pravičnejšo in prizadevnejšo vlado, ki bo delala za dobrobit vseh državljanov
               Slovenije in ne samo nekaterih. Podpis pod etični kodeks prav gotovo ne more škoditi,
               da pa bo imel takšne učinke, kot je napovedala kolegica, pa močno močno dvomim. Morda
               se pa motim. Ob koncu mandata te vlade sem to morebitno zmoto pripravljen tudi
               priznati in se seveda pokesati.</p>
               <p>Logično se mi namreč zdi, da ministri svoje obveznosti ne bodo opravljali
               neučinkovito, nepošteno in neprizadevno. Poleg tega bodo morali tukaj pred nami na
               podlagi 104. člena ustave Republike Slovenije tudi priseči, da bodo spoštovali
               ustavni red, da bodo ravnali po svoji vesti in z vsemi svojimi močmi delovali za
               blaginjo Slovenije. Hvala lepa.</p>
            </sp>
            <sp who="SDZ4:PečeSašo">

               <speaker>PODPREDSEDNIK SAŠO PEČE:</speaker>

               <p>Hvala kolega Bevk. Predstavnika SDS-a gospoda Rudija Veršnika sprašujem, če bo
               izkoristil nekaj svojih sekund. Prosim, izvolite.</p>
            </sp>
            <sp who="SDZ4:VeršnikRudi">

               <speaker>RUDI VERŠNIK:</speaker>

               <p>Hvala lepa za besedo. Spoštovani podpredsednik, spoštovani predsednik
               <gap n="...."/><stage xml:id="Izredna-04-2004-12-03.stage18">/Opozorilni znak za konec razprave./</stage> spoštovane kolegice in kolegi! Kot vidite ni
               mi usojeno, da bi povedal svoje misli. Zato želim samo reči, z veseljem bom glasoval
               za vlado in jo podprl. Želim ji veliko uspeha pri svojem delu. Hvala lepa.</p>
            </sp>
            <sp who="SDZ4:PečeSašo">

               <speaker>PODPREDSEDNIK SAŠO PEČE:</speaker>

               <p>Hvala lepa za vaše izvajanje. K besedi vabim kolega Martina Mikoliča.</p>
            </sp>
            <sp who="SDZ4:MikoličMartin">

               <speaker>MARTIN MIKOLIČ:</speaker>

               <p>Hvala lepa za besedo, gospod podpredsednik. Spoštovane poslanke in poslanci!
               Kandidatka in kandidati za ministre! Spoštovani predsednik vlade! Lepo pozdravljeni!
               Tako kot je bilo že danes rečeno, v koalicijski pogodbi so zapisana merila, kot so
               sposobnost vodenja, strokovne kompetence, dobro poznavanje področja oziroma resorja,
               predvsem pa vizija in motiviranost za uresničitev koalicijske pogodbe. To je samo
               nekaj meril za izbor vsakega posameznika nove vlade. Spoštovane kolegice in kolegi!
               Programi posameznih resorjev, ki so nam jih kandidati predstavili na delovnih
               telesih, dajejo garancijo za doseganje strateško pomembnih ciljev, ki si jih je
               koalicija v tem mandatu zadala, in sploh ne dvomim v ljudi, ki jih je predsednik
               vlade predlagal, pa če so komu všeč ali pa ne, in dvom, ali so kandidati v skladu z
               merili. Verjamem, da so kandidati sposobni, glede na njihovo dosedanje delo,
               uresničiti pričakovanja državljank in državljanov ter peljati in uresničevati
               programe, med katerimi so gotovo najpomembnejši: vzpostavitev ugodnih razmer za
               pospešitev gospodarske rasti z izboljšanjem davčnega in administrativnega okolja;
               povečanje in zagotovitev večje učinkovitosti vlaganj v znanost in tehnološki razvoj;
               zagotoviti gospodarnejšo javno porabo ter gospodarno upravljanje z državnim
               premoženjem - še enkrat pravim, zagotoviti gospodarnejšo javno porabo; proračunsko
               prestrukturiranje zaradi vstopa Slovenije v integracijske procese, ki bo omogočilo
               zagotavljanje sredstev za sofinanciranje prilivov iz evropskega proračuna;
               zagotavljanje stabilnega sistema pokojninskega in zdravstvenega varstva; izboljšanje
               razmer za oblikovanje in razvoj družin; ustvarjati varno, prijazno in zdravo
               življenjsko okolje; uspešno uveljavljanje Slovenije v svetu in lahko bi še marsikaj
               naštel.</p>
               <p>Spoštovani! Poleg strokovnosti posameznih kandidatov pomeni, kot je bilo danes že
               slišati, podpis etičnega kodeksa večje zaupanje do vsakega posameznika kot tudi
               skupne vlade v smislu za skupno blaginjo in boljšo kvaliteto življenja v Sloveniji.
               Zato bom kandidate tudi podprl in jim tudi iskreno čestitam! Bi pa ob koncu, če mi
               dovolite, glede na to, da je bil danes že večkrat današnji dan kot dan kulture, sam
               izrekel kulturno gesto, da se želim kot župan lokalne skupnosti iskreno zahvaliti za
               sodelovanje poslancem, ki se danes poslavljajo. Z nekaterimi smo sodelovali manj
               časa, z nekaterimi dalj časa, z nekaterimi več mandatov, z nekaterimi uspešno, z
               nekaterimi malo manj uspešno. Hvala.</p>
            </sp>
            <sp who="SDZ4:PečeSašo">

               <speaker>PODPREDSEDNIK SAŠO PEČE:</speaker>

               <p>Hvala vam, kolega Mikolič. K besedi vabim gospoda Kumra.</p>
            </sp>
            <sp who="SDZ4:KumerDušan">

               <speaker>DUŠAN KUMER:</speaker>

               <p>Spoštovane kolegice in kolegi, spoštovani predsednik vlade! Vsakomur, ki je vsaj
               enkrat od blizu sodeloval pri sestavljanju koalicijske vlade, je jasno, da je končni
               rezultat, se pravi, kadrovski, poimenski predlog ministrske ekipe po nenapisanem
               pravilu bistveno različen od načel in temeljnih ciljev ter kriterijev, ki so
               zapisani, naj bo to v koalicijski pogodbi ali koalicijskem sporazumu. Zato ni nič
               presenetljivega, da se današnji predlog vlade na podlagi opravljenih predstavitev
               pred matičnimi odbori ne sklada z zapisanimi merili, ki ste si jih zapisali sami v
               preambulo koalicijske pogodbe, o dobrem poznavanju področja, strokovnimi
               kompetencami, vizijo in motiviranostjo, predanostjo delu v javno korist, integriteto
               in spoštovanje zapisanega etičnega kodeksa, in voditeljskimi sposobnostmi in
               lastnostmi. Ti kriteriji so bili lahko iskreni, ali pa le pobožna želja mandatarja,
               ali pa zbor nekih teoretičnih kriterijev, ki pač sodijo na začetek v preambolo
               takšnega dokumenta, kot je koalicijska pogodba.</p>
               <p>Zato seveda je povsem jasno in nedvoumno, da je izbor ministrov in ministrice,
               seveda tudi potrditev v tem najvišjem zboru, predvsem stvar in v rokah vladajoče
               koalicije. Kar predlagate, morate tudi danes potrditi.</p>
               <p>Tudi če bi zanemarili oceno in ugotovitev, da je vsebina koalicijske pogodbe skupek
               neusklajenih, materialno neovrednotenih in velikokrat tudi protislovnih ciljev in
               želja, se tudi večina predstavitev kandidatov in kandidatk pred matičnimi odbori ni
               razlikovala od te ocene. Nekateri kandidati so bili boljši bralci koalicijske
               pogodbe, nekateri slabi, nekateri so jo pa, sklepajoč po odgovorih na postavljena
               vprašanja, tudi slabo predhodno prebrali.</p>
               <p>Če si je koalicija na začetku koalicijske pogodbe zapisala, da bo zavezana načelom
               trajnostnega razvoja, ki v ospredje postavlja človeka in varovanje zdravega
               življenjskega okolja, se glede kadrovske ponudbe ministrov in ministrice, da to
               načelo prebrati tudi takole: da se je mandatar skupaj s predsedniki koalicijskih
               strank zavzel za načela vztrajnostnega kadrovskega razvoja te vlade in koalicije, ki
               v ospredje postavlja strankarsko lojalne posameznike.</p>
               <p>In čisto na koncu, kljub tej vrednostni oceni, ki sem jo dal, želim, da se
               predlagana vlada, danes po vsej verjetnosti tudi izvoljena, v naši sredini dobro
               počuti in se po stotih dneh svojega delovanja pripravi na skupno delo z nami. Bo nam
               težko. Vam in nam.</p>
               <p>Ker pa zgledi vlečejo in ker nimam predsodkov, sem si po zgledu predsednika vlade v
               opozicijskih vrstah nabavil nekaj primerkov WD 40, in če bo potrebno kaj odviti ali
               zaviti, vam bom ta WD 40 tudi posodil. Hvala.</p>
            </sp>
            <sp who="SDZ4:PečeSašo">

               <speaker>PODPREDSEDNIK SAŠO PEČE:</speaker>

               <p>Hvala vam, kolega Kumer. K besedi vabim kolega Horvata.</p>
            </sp>
            <sp who="SDZ4:HorvatJožef">

               <speaker>JOŽEF HORVAT:</speaker>

               <p>Hvala za besedo, spoštovani podpredsednik. Spoštovani predsednik vlade, gospod Janez
               Janša, spoštovana ministrska kandidatka in ministrski kandidati, spoštovane kolegice
               poslanke, kolegi poslanci, in vsi, ki to sejo na kakršenkoli način spremljate!</p>
               <p>Danes v tem hramu demokracije, kot radi rečemo, začenjamo pisati novo poglavje
               slovenske zgodovine. Res, na Prešernov rojstni dan prevzema nova slovenska vlada pod
               vodstvom Janeza Janše najodgovornejše naloge za razvoj slovenske države in slovenske
               družbe v novem mandatnem obdobju. Ob različnih primopredajah je pač tako, da
               odhajajoči v testamentu napišejo dosežene uspehe in lastne hvale. Redki so
               samokritični in priznavajo napake, kaj šele takrat, ko so posledice na primer
               katastrofalen upad ocen Slovenije na mednarodnih lestvicah konkurenčnosti, kot se je
               zgodilo s slovensko znanostjo in njenim vplivom na konkurenčnost slovenskih
               gospodarskih družb. Slovenija je namreč zdrknila na zadnja mesta med 60-imi državami,
               tja nekje na nivo Indonezije in Filipinov, Rusija in nove pristopnice v Evropski
               uniji pa so nas pustile daleč za seboj. V resnici nova vlada prevzema dediščino, ki
               ni uporabna za lizbonski cilj gradnje ene najbolj konkurenčnih držav v Evropski
               uniji. Novo ministrstvo za visoko šolstvo, znanost in tehnologijo bo moralo torej
               slovenske davkoplačevalce prepričati, kako nujna je znanost, ki pa jo je končno treba
               vpreči v gradnjo inovativnega gospodarstva. Prepričan sem, da nas kandidat za
               ministra, dr. Jure Zupan, ko bo dobil mandat, ne bo razočaral. Enako v Novi Sloveniji
               povsem zaupamo kompletni predlagani ministrski ekipi, ki jo bomo seveda danes podprli
               in v bodoče podpirali. Med drugim tudi zato, ker se iz predstavitev sodeč predlagani
               ministrski kandidati še kako strinjajo s strahovito neenakomerno razvitostjo
               Slovenije. Osebno upam in sem prepričan, če dovolite nekoliko geografske
               slikovitosti, da bo nova vlada, vlada ne samo osrčju Slovenije, ampak tudi tistih
               krajanov v Budincih, na skrajnem severu Prekmurja in tistih, ki živijo v naselju
               Damelj, na skrajnem jugu Slovenije, tudi tistih, ki so na skrajnem zahodu, v Breginju
               in tistih, ki živijo v Benici, na skrajnem vzhodu države, da ne bodo kot velikokrat
               doslej imeli občutka, da so vzhodno od raja, ampak da so vzhodno v raju. Vsi veste,
               da mislim na Cankarjev raj pod Triglavom, ki naj bo tudi eden od motivov nove vlade.
               Novi vladi Republike Slovenije iskreno želim sinhronizirano delo, veliko modrih
               odločitev za Slovenijo. Za Slovenijo, deželo v osrčju Evrope in ne deželo na obrobju.
               Seveda nam tega mesta nihče ne bo rezerviral. Sami si ga moramo zaslužiti. Mostovi,
               ki so upodobljeni na bankovcih evropske valute, so dobra upodobitev tega, kar naj bi
               Evropa in tudi Slovenija v prihodnosti postala: prostor povezovanja in prostor
               srečanja. Seveda ne bi bilo dobro, če bi povezoval samo denar. Treba bo uveljavljati
               predvsem druge vrednote, kulturne, humane in duhovne. Pa srečno nova vlada Republike
               Slovenije!</p>
            </sp>
            <sp who="SDZ4:PečeSašo">

               <speaker>PODPREDSEDNIK SAŠO PEČE:</speaker>

               <p>Hvala. K besedi vabim gospoda Presečnika <stage xml:id="Izredna-04-2004-12-03.stage19">(po naših informacijah imate še nekaj
               sekund)</stage>.</p>
            </sp>
            <sp who="SDZ4:PresečnikJakob">

               <speaker>JAKOB PRESEČNIK:</speaker>

               <p>Hvala za besedo. Ker imam samo tri sekunde časa: glasoval bom za.</p>
            </sp>
            <sp who="SDZ4:PečeSašo">

               <speaker>PODPREDSEDNIK SAŠO PEČE:</speaker>

               <p>Zadnji, ki ima še čas na voljo, je kolega Alojz Sok. Prosim.</p>
            </sp>
            <sp who="SDZ4:SokAlojz">

               <speaker>ALOJZ SOK:</speaker>

               <p>Hvala za besedo. Spoštovani podpredsednik, predsednik vlade, kolegice poslanke in
               poslanci! Danes sem že govoril v imenu poslanske skupine, ker pa imamo še nekaj časa,
               bom v tem kratkem času poskušal nekoliko vzeti v bran ministrico za kmetijstvo, edino
               žensko v tej vladi.</p>
               <p>Prepričan sem namreč, da kot ministrica prevzema, če seveda izključim finančni
               resor, enega od najtežjih resorjev v tej vladi, zaradi svoje kompleksnosti, zaradi
               velikih problemov, ki se na tem področju gotovo pojavljajo in se bodo pojavljali. Tu
               je bilo danes rečeno, da v svoji predstavitvi na matičnem delovnem odboru ni
               odgovorila na nekatera vprašanja. Odgovorno trdim kot predsednik odbora, da je
               odgovorila na vsa vprašanja, da pa seveda ne more odgovoriti na takšna vprašanja, kot
               so bila, <q>"kako se boste počutili oziroma kako boste uspeli na bruseljskem parketu"</q>.
               Prosim lepo, to jo lahko vprašamo čez eno leto. Tudi ne more odgovoriti na to, ali bo
               Slovenija porabila vsa sredstva, ki nam jih ponuja Evropska unija, ker to ni odvisno
               samo od nje, pač pa od celotne vlade. Njen odgovor je bil: <q>"Trudila se bom, da bomo
               vsa ta sredstva porabili."</q> Seveda je tudi prav, da pač opozicija ni zadovoljna z
               odgovori, vendar je pošteno, da povemo, da je odgovorila; drugo je, seveda, ali ste
               bili z odgovori zadovoljni. Očita se ji nekatere napake od takrat, ko je bila
               direktorica sklada kmetijskih zemljišč in gozdov. Mislim, če bi tudi bile storjene te
               napake - sama jih je seveda argumentirano obrazložila in večina nas je prepričanih,
               da teh nekaj napak ni bilo. Če pa bi bile napake, pa pravzaprav gredo vse te napake
               na račun neke prejšnje vlade. Če je torej vedela, da se tam dogajajo neke napake, bi
               morala ukrepati. Mislim, da bodo sedaj, ko so ministri podpisali etični kodeks, te
               napake, če bo kje do njih prihajalo, odpravljene. Očitalo se je, da se skozi program
               koalicijske pogodbe vidi neka možnost veleposesti, in vsaj s strani Združene liste je
               bil očitek v tej smeri, da je dana skozi spremembo zakona možnost ustvarjanja
               veleposesti v Republiki Sloveniji. Naj vas spomnim, spoštovane poslanke in poslanci
               prejšnjega sklica, da smo zakon spreminjali zaradi odločbe ustavnega sodišča. Ustavno
               sodišče je odpravilo tisti del zakona, ki je govoril o prometu kmetijskih zemljišč.
               In opozicija, Nova Slovenija in SDS sta v prejšnjem mandatu poskušali to napako
               popraviti. Vložili smo zakon, da bi omejili lastnino nad kmetijskimi zemljišči na 200
               hektarjev. Združena lista je bila najbolj proti temu in Liberalna demokracija tudi.
               Danes pa s strani poslancev Združene liste poslušamo očitek na ta račun. To vam lahko
               dokažem skozi magnetograme. <stage xml:id="Izredna-04-2004-12-03.stage20">/Oglašanje iz ozadja./</stage> Ne, ne bo težje, gospod Potrč. To
               vam lahko dokažem že nocoj, v pol ure, saj so magnetogrami, vse je zapisano. Ta zakon
               smo vložili, ta zakon je tu padel na eni od zadnjih izrednih sej. Kar se pa tiče
               govorjenja, da je pa ministrica, nekako sem takole slišal, najslabši člen v tej
               vladi. Glejte, že prej sem rekel, da je edina ženska, da bo pokrivala enega od
               najtežjih resorjev. In da očitno kmetijstvo, ženskam ni naklonjeno javno mnenje, vsaj
               bi pričakoval, da bi jo ženske v tem principu branile, kot predstavnico ženske, ne pa
               da se jo <gap n="..."/><stage xml:id="Izredna-04-2004-12-03.stage21">/Nerazumljivo./</stage><gap n="..."/> kritizirate, še preden je kaj naredila. In naj vas
               spomnim, da je tudi v evropski komisiji kmetijstvo pokriva ženska in da tudi
               marsikatera evropska država, med njimi tudi Nemčija, ima na kmetijskem ministrstvu
               žensko. Zato jaz ne bi kar takole čez palec ocenjeval, da bo to področje vodila
               neuspešno. Hvala lepa.</p>
            </sp>
            <sp who="SDZ4:PečeSašo">

               <speaker>PODPREDSEDNIK SAŠO PEČE:</speaker>

               <p>Hvala vam kolega Sok. S tem smo izčrpali seznam prijavljenih poslank in poslancev za
               razpravo. Zato besedo dajem predsedniku vlade gospodu Janezu Janši. Izvolite
               prosim.</p>
            </sp>
            <sp who="SDZ4:JanšaJanez">

               <speaker>JANEZ JANŠA:</speaker>

               <p>Torej spoštovani vsi, še enkrat. Zelo zanimivo je bilo poslušati celodnevno
               razpravo.</p>
               <p>Moram reči, da je bilo na veliko tega, kar je bilo danes tukaj povedanega ali
               prebranega, odgovorjeno že v mojem uvodnem nastopu, deloma tudi v sami koalicijski
               pogodbi. Nič ne škodi, če se nekatere stvari, še posebej, če so pomembne, večkrat
               ponovijo. Čas, ki je pred nami, je zahteven, ni enostaven, nič ni dano vnaprej. In po
               mojem mnenju so se tudi volivci zavedali tega odgovornega časa, ki je pred nami, zato
               so se na volitvah tudi odločili za spremembe.</p>
               <p>Ta razprava danes je pokazala, da bo opozicija nove vlade zelo ostra, kritična,
               včasih sposobna oceniti stvari natančno tudi že za vnaprej. Lahko samo obžalujemo, da
               nekaj teh sposobnosti ni bilo uporabljene tudi v preteklosti. Jaz upam, da bo vlada
               kljub temu imela nekaj časa, da se organizira in da bo potem lahko tudi na takšne
               stvari v nekem kulturnem dialogu, kjer bodo odločali argumenti, odgovarjala.</p>
               <p>Veseli me, da je bilo tukaj tudi s strani dosedanjih vladajočih priznanih več zadev,
               ki niso dobre, da je bilo priznano, vsaj rečeno, da so mnoge občine pred finančnim
               kolapsom in da je to težak problem. Cenim to samokritiko. Pozivano je bilo, naj
               spoštuje kriterije pri ustanavljanju novih občin. Jaz obljubljam, da jih bomo
               spoštovali najmanj toliko, kot so se doslej. Vemo, kdo je bil na oblasti, kakšni so
               bili kriteriji zaradi tega so ti očitki, ki se zdaj naprej naslavljajo na bodočo
               koalicijo, da naj bi bila že vnaprej kriva za neko drobljenje občin, kjer je
               razdrobljenost že tako ali tako prevelika, po mojem mnenju neupravičen. Izračun
               stroškov, finančnih posledic koalicijske pogodbe, ki je bil v nekaj nastopih tukaj
               dan čez palec, seveda ne drži. Ne drži. Pri tistih obvezah iz koalicijske pogodbe, ki
               so napisane zavezujoče, smo v okviru možnosti, ki so bile, zelo natančno tehtali
               finančne posledice, še posebej kolegi iz DeSUS-a lahko to povedo, koliko časa so
               trajala ta pogajanja. Moram reči, da so se tukaj tudi, še posebej ko gre za
               usklajevanje rasti pokojnin z rastjo plač, navajali zelo različni podatki, spomnim se
               strani kritikov tega dogovora, spomnim se prve strani enega od slovenskih časopisov
               na dan, ko se je svet DeSUS-a odločal, ali gre v koalicijo ali ne. Takrat je bila na
               prvi strani objavljena izjava tako imenovanega vrhunskega strokovnjaka vlade za
               pokojnine, kjer je pisalo, da se je DeSUS prodal za <q>"par fičnikov"</q> novi koaliciji. To
               je bila izjava človeka, ki v vladni stroki pokriva to področje. Ko pa je bila
               koalicija sestavljena, se je naenkrat začelo govoriti kako je bila to draga pogodba,
               kako je, ne vem, na račun prihodnosti bilo prodano nekaj, kar so danes nekateri
               poimenovali celo <q>"pokojninska antireforma"</q>. Sedaj se je treba odločiti. Predlagam, da
               se tisti, ki uporabljajo dvojno merilo, odločijo, ali se je DeSUS prodal za nekaj
               <q>"fičnikov"</q>, kot je pisalo takrat, ko so se še odločali, ali gre za antireformo
               pokojninskega sistema. Oboje pač ne more držati. Mislim, da gre tukaj za nek
               kompromis, ki je bil dosežen tako, kot so ga vse dosedanje koalicijske vlade morale
               doseči, da pa to zagotovo ne ogroža slovenske prihodnosti in da po drugi strani tudi
               ne gre za, ne vem, neko prevaro enega od koalicijskih partnerjev.</p>
               <p>Seveda bi bili mi zelo veseli, še posebej danes in najbrž še bolj jutri, če bi tako
               natančne izračune, kot so jih sedaj nekateri skušali narediti na podlagi naše
               koalicijske pogodbe, tisti naredili za prihodke letošnjega proračuna, ki bodo konec
               leta daleč manjši od tega, kar ste naračunali. S tem puščate slovenski vladi v
               naslednjem mandatu na tem področju zelo slabo zapuščino.</p>
               <p>Ne bom sedaj citiral nekaterih ekonomskih strokovnjakov, ki so ocenili, moram reči,
               da sem v zadnjih tednih vsak dan dobival bolj pesimistične številke. Zanima me tudi,
               kje so bili ti zakoni, ki so bili na hitro predlagani s strani vlade, ko že ni imela
               več pooblastil in s katerimi se je tako mudilo, da bi jih bilo treba sprejeti že na
               včerajšnji seji že doslej, glede na to, da se vse tako zna v naprej izračunati in da
               se vse ve. Zakaj smo dobili naenkrat, in to ob koncu mandata, od izkušene ekipe
               predloge zakonov, za katere je zakonodajno-pravna služba državnega zbora ocenila, da
               praktično niso vredni papirja, na katerem so napisani. Vsi ste dobili ta mnenja in
               nekdo, ki ravna odgovorno, ne more ravnati drugače, kot da v času, ki je na voljo,
               pač zahteva še en premislek. Opozarjam tudi na to, da v tem času vlada, ki nastaja,
               niti jaz kot predsednik vlade, ki nima vlade, niti služb, niti institutov, niti teh
               strokovnjakov, ki so na voljo vladi, nisem mogel oceniti konkretnih posledic, še
               posebej ne čez noč. Kritike na ta račun zato seveda absolutno zavračam.</p>
               <p>Naslednji teden, ko bo drugače, bomo videli, kaj od tega, kar je bilo predlagano, je
               v redu, kaj ni, in te roke še vedno lahko ujamemo. Ne vem, zakaj se doslej dva meseca
               ali pa pol leta ni mudilo, sedaj se pa je šlo za en dan.</p>
               <p>Nova vlada bo pač prevzela odgovornost za stanje v državi od dneva ali pa od ure, ko
               bodo prisegli novi ministri. Za stanje v državi, kakršno je bilo doslej, je in bo
               tudi za naprej odgovorna tista vlada, ki je v tistem mandatu vladala. Mi ne
               prevzemamo odgovornosti za nazaj. To je popolnoma jasno. In te razprave, ki so bile
               nekako intonirane v tem smislu tukaj, zavračam.</p>
               <p>Postavljeno je bilo vprašanje oziroma skoraj vnaprejšnja obtožba, češ, iz
               koalicijske pogodbe, iz nastopov predstavnikov ali pa kandidatov za vlado je možno
               razbrati, da bo Slovenija kar pošiljala vojake v Irak in sodelovala pri reševanju
               konfliktov na teh kriznih žariščih. Nič takšnega ne piše v naši koalicijski pogodbi.
               Opozarjam pa na dejstvo, da je vlada, v kateri je tudi stranka, iz katere poslanec je
               govoril o tej bojazni, delegirala slovenske častnike v tiste strukture Nata, ki se
               jih lahko pošlje kamorkoli. In glede na to, da se je Nato odločil, da bo sodeloval
               pri usposabljanju novih oboroženih sil Iraka na ozemlju Iraka, da bodo tudi častniki,
               ki ste jih poslali v te strukture, poslani tja. Ampak, spoštovani kolega poslanec iz
               Združene liste, to ni odločitev vlade, ki jo še ni, to je odločitev vlade, ki
               zaenkrat še vedno je in v kateri tudi vi sami sodelujete.</p>
               <p>Rad bi seveda zavrnil tudi neka namigovanja, ne vem od kod so prišla, da se bo pri
               vladi ustanavljala neka nadvlada ali pa v centru vlade ali pa pri meni v kabinetu, ki
               bo nadzirala ministrstva, da bo to vse podvajalo stroške, čas, funkcioniranje nove
               izvršilne oblasti. Nič od tega ne ustanavljamo. Tukaj ste sprejemali novelo zakona o
               vladi, s katero ste racionalizirali delovanje centra vlade. Ni več ministrskih
               svetnikov, ni več ministrskih svetnikov v okviru vlade, ni več urada predsednika
               vlade. Predsednik vlade nima več svojega urada, ima samo še kabinet za tiste
               najnujnejše stvari, državni sekretarji so tudi že doslej bili v kabinetu oziroma v
               uradu predsednika vlade. Sedaj jih bo nekaj več, ker ni ministrskih svetnikov in se
               nam to zdi bolj čista rešitev. Strateški sveti obstajajo od leta 2000, od kar je
               prejšnja koalicija uvedla to obliko posvetovanja predsednika vlade ali pa svetovanja
               predsedniku vlade. V tem zakonu oziroma v tej noveli zakona, ki je bila sprejeta po
               zadnjih volitvah, tega nismo spreminjali in tudi ne nameravamo ustanavljati več teh
               strateških svetov, kot jih je bilo doslej, kvečjemu bomo skušali zadevo pripeljati do
               tega, da bo izpolnila svoj namen, ker ne vem, kako so doslej ti sveti funkcionirali.
               Vendar jih ne uvajamo mi, bili so že doslej in kot že rečeno, bilo je celo predvideno
               doslej, da jih vodijo ministrski svetniki, pa je vsaj tista funkcija obstajala, ki jo
               mi ukinjamo.</p>
               <p>Rad bi opozoril tudi na to, da vlada ne namerava z ničemer širiti možnosti, kakršne
               so bile doslej, ko gre za tisto sestavo oziroma tiste ljudi, ki jih ministri ali
               predsednik vlade pripeljejo s seboj za določen čas, za čas mandatov. Omejitve bodo
               ostale enake, na štiri ljudi po ministrstvih za določen čas. Z ničemer se tukaj
               uprava ne bo širila. Državnih sekretarjev bo manj. Imajo sedaj drugačno funkcijo. O
               tem smo že zadnjič govorili. Dejal bi tudi to, da bo zelo težko za novo vlado
               sprejemati neke odločitve, zelo na hitro in se opredeljevati o zadevah, ki so nam
               padle na mizo v zadnjih tednih ali mesecih. Mislim tukaj na stvari, kot je tožba,
               vredna preko 50 milijard zahtevka s strani podjetja Vega. Ne vem, zakaj je bila
               vložena šele po volitvah, prej pa je bilo vse v redu. Če bo sodišče odločilo v prid
               tožnika, res ne vem, komu bomo poslali te račune. Ali tistim, ki so povzročili takšno
               stanje ali slovenskih davkoplačevalcev? Povem v naprej, da to ni z ničemer stanje, ki
               bi ga povzročila vlada, ki je še ni. Vesel sem tistih razprav, ki so bile sicer
               kritične, vendar argumentirane, ki ponujajo tudi rok o sodelovanju v vladi, kjer gre
               za skupne zadeve. In teh je, tudi če preberete to koalicijsko pogodbo, večina. Pri
               ključnih zadevah se ta koalicijska pogodba, ko gre za trajnostni razvoj, ko gre za
               gospodarski razvoj, ko gre za tisto, od česar je odvisna blaginja vsake države, se
               pravi doseganje gospodarske rasti, se ne razlikuje veliko v ciljih od pogodb, kakršne
               smo imeli doslej.</p>
               <p>In roke sodelovanja v tej smeri z veseljem sprejemam. Zavedam se tudi, da bo
               življenje prineslo nove izzive, da se v koalicijski pogodbi ne da za naprej napisati
               vsega. Spomnimo se samo preteklega mandata, koalicijska pogodba je bila trikrat bolj
               obširna od te, ki smo jo podpisali zdaj. Ko smo vlagali interpelacijo proti dosedanji
               vladi pred volitvami, smo našteli 350 konkretnih ciljev, ki jih vlada oziroma vladna
               koalicija ni izpolnila in jih tudi ni spreminjala. Se pravi, pogodba je ostala
               praktično cel mandat enaka, ni se prilagajala novim razmeram. Mi nameravamo tu
               ravnati drugače. Po treh mesecih, ko bomo ocenili stanje - to je tudi dogovor v
               koaliciji -, bomo naredili tudi revizijo koalicijske pogodbe, najprej revizijo glede
               na stanje, kakršno bomo dobili. Zdaj smo pisali koalicijsko pogodbo brez tega, da bi
               imeli na voljo inštitute, vse tisto, kar ima na razpolago vlada, ko lahko bistveno
               hitreje predvidi in izračuna posledice nekaterih ukrepov. Do sedaj smo funkcionirali
               kot parlamentarna stranka z resursi, kot jih ima opozicija v državnem zboru, se
               pravi, na razpolago smo imeli nekaj strokovnih ljudi, ko gre za plačano silo, in
               veliko ljudi, ki so delali volontersko. Drugo je, če se sestavlja koalicijska pogodba
               iz vlade, ko je na voljo vse in je tudi možno bistveno hitreje priti do določenih
               izračunov. Ker tega ni bilo na voljo, je v veliki meri potem bila sprejeta odločitev,
               da bomo določen problem še proučili. Neodgovorno bi bilo, brez tega, da bi imeli
               natančne podatke pred sabo, napisati nekaj, kar ni možno, vsaj kolikor je drugače
               objektivno možno, vnaprej preveriti učinke.</p>
               <p>V zvezi s samo koalicijsko pogodbo mislim, da je prej bistveno boljša od teh, kar
               jih je bilo doslej. Zagotovo bo ob koncu mandata ostalo precej manj ciljev
               neuresničenih kot pa ob tem mandatu. To vam obljubim vnaprej; pogodbo bomo tudi
               sproti menedžirali. Je pa seveda vsaka koalicijska pogodba kompromis, v koaliciji so
               štiri stranke. Dobili smo različno zaupanje na volitvah, za vsako pogodbo se je treba
               pogajati, to vsi, ki sedite v tej dvorani, veste. In končni rezultat je po mojem
               mnenju dober. V koalicijski pogodbi so tudi varovalke; ključno, ko gre za javne
               finance, sem omenil. Tu je vse podrejeno doseganju maastrichtskih kriterijev. Jaz
               upam, da bo na tej točki pomagala tudi opozicija, ko bo šlo morda kdaj tudi za neke
               ukrepe, ki jih bo treba sprejeti in ki bodo kratkoročno boleči, dolgoročno pa
               neizogibni, če bomo hoteli tem kriterijem zadostiti. Še posebej po tem, kar vemo, bo
               za vlado še posebej težko naslednje leto, se pravi leto 2005. Deloma tudi zaradi
               neodgovornega prevzemanja obveznosti še v tem mandatu in obvolilnem času za proračun
               za naslednje leto. Ministrstvo za finance je ustavilo prevzemanje teh obveznosti za
               letos, ne pa za naslednje leto. Po zakonu o izvajanju proračuna se določen del
               proračuna za naslednje leto lahko seveda že sedaj tako rekoč porabi. Podpisane so
               bile rezervacije pogodbe. Ne vemo koliko, ne vemo kakšne. Dobivamo različne
               informacije.</p>
               <p>Sprejemam, z velikim veseljem, ponudbo, da poskušamo nekatere stvari, ki jih je
               potrebno dopolniti v slovenski ustavi, dopolniti v tem mandatu. Obžalujem, da nekaj
               tega ni bilo možno storiti že doslej. Kot opozicijska stranka smo v iztekajočem se
               mandatu ponudili tri kompromisne rešitve, ki niso bistveno odstopale od vladnih
               predlogov, ko gre za spremembe v sodstvu, ko gre za vprašanje regionalizma, kjer smo
               ponudili zelo sprejemljiv kompromis, ki je še vedno na mizi in seveda, ko gre za
               poenostavitev postopka za imenovanje vlade. To zadnje bi, če ne drugega, Sloveniji
               prihranilo mesec dni časa, ki je sedaj za nami. Če bo v tej smeri možno zadeve
               popraviti v tem mandatu, bom rekel, da z veseljem sprejemamo to ponujeno roko, ki je
               bila danes tukaj sprožena.</p>
               <p>Želel bi nekaj reči tudi o kritikah na samo sestavo kadrovske ekipe, ki je
               predlagana. Rečeno je bilo, da kadrovska ekipa ni najboljša. Če bi hotel biti enako
               ciničen kot tisti, ki je to rekel, bi rekel, da seveda nismo mogli ponuditi najboljše
               ekipe, ker je ta padla na zadnjih volitvah. Vendar pa bom priznal, da so sodelovanje
               v vladi odklonila neka zveneča imena. Ne bom rekel, da so boljša od teh, ki sem jih
               predlagal, ampak so bolj znana. In to zato, ker imajo na mestih, kjer so danes,
               trikrat večje plače in trikrat manjšo odgovornost, in ker jih ne gane preveč
               nagovarjanje, da bi delali za skupno dobro. To je dejstvo, in mislim, da se s tem
               dejstvom nisem srečal samo jaz. Ko sem se pogovarjal s predsednikom vlade, ki je
               vodil vlado v tej državi, ne vem, 10, 12 let, mi je povedal enake izkušnje. V zvezi s
               tem bo najbrž potrebno nekatere stvari glede odnosa spremeniti. Zelo težko je
               prepričati profesorja, ki predava tudi v tujini, tisti, ki tja ne more, se lažje za
               to odloči, in dobro zasluži, da bo šel na neko bistveno bolj odgovorno mesto, kjer bo
               dobil tudi petkrat ali pa desetkrat manjšo plačo, in kjer bo vsak dan izpostavljen
               hudi javni kritiki. Mnogi so se bali, da bodo izpostavljeni tej kritiki že prej. In
               jasno, vsak, ki kandidira za mesto v vladi, je izpostavljen. Upravičeno, seveda.
               Pozornosti, javnosti in tudi kritiki, mnogokrat neupravičeni, vendar to ni samo
               kakšna posebnost Slovenije. Nisem pa nikoli dejal, da je ekipa, ki jo predlagam,
               neoptimalna. To zagotovo ne drži. Dejal sem, da je najboljša v danih pogojih, in to
               še vedno mislim. Zelo krivično bi bilo ljudi soditi kar tako vnaprej. Po čem jih
               boste sodili? Po formalni izobrazbi je ta ekipa najmanj na enaki ravni, kot je tista,
               ki je volitve izgubila in je vladala doslej. Kaj so do sedaj pokazali na mestih, kjer
               so bili, je tako, da nekateri so imeli priložnost in so se dokazali, drugi je pač še
               niso imeli. Ne izhajajo iz opcije, ki je bila 12 let na oblasti, in pač te možnosti
               niso imeli. Po štirih letih boste lahko sodili bistveno bolj objektivno.</p>
               <p>Neko protislovje v teh kritikah koalicijske pogodbe je bilo že opozorjeno, za
               nekatere presplošno, za nekatere preveč konkretno. Nekaterim ne prinašajo nič, drugim
               preveč, na to niti ne bi odgovarjal. Zavrniti moram te očitke v zvezi s preštevanjem,
               kolikokrat so človekove pravice omenjene v koalicijski pogodbi. Če kdo, potem tisti,
               ki to govori ve, kaj so človekove pravice in kaj je to kršitev človekovih pravic.
               Nekateri smo to izkusili na lastni koži, in to ne samo v verbalnem smislu, ampak tudi
               s precej grobo represijo. Človekove pravice imamo vsi, ne samo tisti, za katere
               nekateri govorijo, da jih imajo. Vsak državljan te države ima enake človekove pravice
               in pri tem bo vlada vztrajala. Mislim, da smo prva koalicija, kar je gospod Battelli
               tudi prej zelo jasno poudaril, ki je v koalicijsko pogodbo vključila neke zaveze,
               resne zaveze v zvezi s položajem, neformalnim, ampak dejanskim, obeh narodnih
               skupnosti. To seveda nameravamo tudi izvajati.</p>
               <p>Moram komentirati tudi kritike, ki prihajajo od stranke, s katero smo se
               pogovarjali, da bi šla v koalicijo. Morda bi bila ta ekipa lahko boljša, če bi
               nekateri bili pripravljeni stopiti izza svojih ideoloških plotov in sodelovati pri
               delu za skupno dobro.</p>
               <p>Kar se tiče tistega dela koalicijske pogodbe, ki govori o zborničnem sistemu, se
               strinjam s tem, da je po mojem mnenju zbornični sistem v Sloveniji neustrezen, ne
               daje teh rezultatov, ki jih gospodarstvo pričakuje. Še posebej malo in srednjo
               podjetništvo. Tukaj bomo iskali rešitve, vendar ne bi želeli že v naprej napisati
               neke obveze, brez tega, da proučimo posledice teh rešitev. Ne bi želeli, da s temi
               rešitvami podremo tudi tisto, kar deluje dobro. Bodo pa tukaj potrebne spremembe in
               izbrane bodo najboljše. Prav tako mislim, da je bila slabo prebrana koalicijska
               pogodba v tistem delu, kjer se govori o privatizaciji. Ne nameravamo privatizirati
               monopolov ali naravnih monopolov, kot je bilo tukaj rečeno. V pogodbi natančno piše,
               najprej liberalizacija in potem privatizacija. Strinjam se, da je privatni monopol
               lahko še hujši od državnega, zaradi tega je to v pogodbi zelo natančno opredeljeno.
               Glede na to, da je ta tema dobila odmev tudi v današnji razpravi, moram dodatno
               komentirati kritike, da bo nova vlada oziroma vladna koalicije kar prodajala banke
               tujcem. Treba se je zavedati, kje smo in kakšno je stanje in da rešitve, ki so bile
               možne recimo leta 1999, ko je stranka, ki jo vodim, predlagala zakon o privatizaciji
               bank, niso možne tudi leta 2004, kajti takrat Slovenija ni bila v Evropski uniji,
               imela je popolnoma proste roke pri sprejemanju določenih rešitev. Danes teh prostih
               rok ponekod ni več. Smo del enotnega trga in v skladu s tem se je treba obnašati,
               tudi če se ne obnašaš tako, te te institucije prisilijo. Z vidika hitrejšega razvoja
               je jasno, da posledice, ki jih ta trg prinaša, so dolgoročno v seštevku bistveno bolj
               pozitivne kot negativne, zato smo se ne nazadnje tudi odločili za članstvo v Evropski
               uniji. Bi pa glede na te kritike rekel, da takrat, ko smo mi predlagali ta zakon in
               ko so bile te rešitve možne, da je za ta zakon glasovalo samo 16 poslancev Slovenske
               demokratske stranke in nihče drug in imamo v zvezi s tem popolnoma čisto vest.</p>
               <p>To, da se banke privatizirajo tako, da se prodajo samo domačim lastnikom, je zelo
               neresen predlog. Je zelo neresen predlog. Nekaj takšnih poskusov oziroma
               eksperimentov je že bilo, ne bom jih ponavljal oziroma našteval. Po domače povedano,
               to pomeni, da bi seveda s tem zelo, zelo koristili tistemu, ki bi kot domači lastnik
               v pogojih omejene konkurence kupil od države deleže teh bank, ker bi jih kupil ceneje
               zaradi omejene konkurence in potem seveda ni nobenega mehanizma več v pogojih, v
               katerih smo, da bi se to preprečilo, da jih naprej proda, verjetno tujemu lastniku,
               čim bi dobil boljšo priložnost. To se je že zgodilo. Tako da to zagotovo ni rešitev.
               To je smešno! To bi pa dejansko bilo oškodovanje slovenskih davkoplačevalcev, tistih,
               ki so te banke sanirali. Tako se tukaj v bistvu pogovarjamo o tem, ali in kolikšen
               del teh bank obdržati v državni lasti. Prodati, privatizirati jih prek prodaje samo
               domačim lastnikom z izključevanjem tuje konkurence pomeni drastično znižati vrednost
               tega skupnega premoženja, za kar vlada nima nikakršne pravice.</p>
               <p>To, da večina bančnega sistema ostane v državni lasti, pa ima svojo nevarnost in
               past. Deloma sem to omenil že v svojem uvodu. Po podatkih Banke Slovenije je namreč
               dodana vrednost v finančnem sektorju v Sloveniji, podatki so za začetek tega mandata,
               skoraj še enkrat nižja, kot je dodana vrednost v državah evropske monetarne unije.
               Dodana vrednost v industriji je blizu dodani vrednosti v državah evropske monetarne
               unije. Dodana vrednost v finančnem sektorju je zaradi neprestrukturiranja državne
               lastnine, pač navajenosti delati tako, kot se je delalo vseskozi, brez konkurence,
               brez prave konkurence, pa je pol manjša. Se pravi, to ni ravno kakšna ugodna rešitev
               z vidika želje po hitrejšem gospodarskem razvoju. Banke morajo pač služiti
               gospodarskemu razvoju, gospodarstvu, varnosti prihrankov prebivalstva. Zaradi tega ta
               finančni sektor mora biti v funkciji hitrejšega gospodarskega razvoja. Ni namen tega,
               da imaš dober občutek, da si lastnik, čeprav nisi. Na koncu ima edino korist od
               takšnega stanja tisti, ki seveda drži nek monopol, dobiva večmilijonsko plačo, če ga
               pa slučajno kdo zamenja, pa še nekaj 10 milijonov tolarjev odpravnine, kar se pri nas
               dogaja.</p>
               <p>Ampak kot že rečeno, tudi v pogodbi piše, da ti koraki ne bodo čez noč, da bodo
               pretehtani. Veliko strokovnih razprav je bilo na to temo. Imamo pozitivne in
               negativne izkušnje s področja privatizacije bank iz tujine in naše neposredne
               soseščine. Odločitve ne bodo tako težke, če bomo res upoštevali, kaj je naš skupni
               interes.</p>
               <p>Bistvo vseh razprav, tudi iz doslej največje vladne stranke v zvezi s kmetijstvom,
               bilo je pošteno rečeno, da kandidatka za kmetijsko ministrico, kar se tiče
               strokovnega znanja, da ji ni kaj očitati. Tak je tudi moj vtis po tej predstavitvi na
               matičnem delovnem telesu. Želel pa bi tudi nekaj reči o očitkih, ki letijo nanjo. Jaz
               sem gospo Lukačičevo, ki je kandidatka - Lukačičevo, ne Lukačevo, kot je nekdo rekel
               - za ministrico za kmetijstvo, prvič srečal ravno v primeru, ki je v zadnjih dneh
               dobil te javne pospeške, v primeru Kaligarič, v primeru gladovne stavke gospoda
               Kaligariča tukaj pred parlamentom pred leti. In takrat je bila ona edina v takratni
               oblastni strukturi, ki je razumela tudi človeško dimenzijo tega problema. Jaz sem
               klical številne ljudi takrat v vladi, ker smo gledali človeka, ki se je mučil tukaj
               in vsi so mi odgovarjali s paragrafi, da ni nič možno. Gospa Lukačič je bila edina,
               ki je videla tu človeško dimenzijo tega problema in je pripomogla k temu, da se je
               stvar nekako začela reševati. Seveda ti očitki, ki gredo nanjo v tem konkretnem
               primeru, so popolnoma neupravičeni. Nekatere druge je že sama zavrnila. Rekel bi pa
               tudi to, da je gospa Lukačič, ki ni članica stranke, ki jo jaz vodim, ampak smo jo
               povabili k sodelovanju zaradi njene strokovnosti, bila predsednica odbora za
               kmetijstvo v strokovnem svetu v tako imenovani vladi v senci od 15. julija naprej, že
               dlje časa, ampak od 15. julija letos je bilo njeno ime skupaj z drugimi kandidati, ki
               jih je Slovenska demokratska stranka potem tudi predlagala v novo vlado, na oglasni
               deski, na internetu. Sodelovala je v številnih razpravah, javno nastopala, ampak
               zanimivo, nekateri očitki so se pojavili šele potem. Prišle so anonimke, po mojem
               mnenju predvsem iz tistih krogov, ki se bojijo, da bi pa morda v kmetijstvu bilo kaj
               drugače, kot pa je bilo v zadnjih mesecih. Kot rečeno, glede njene strokovnosti sem
               vesel tudi tega nastopa poslanca Liberalne demokracije, ki je dejal, da ji ni kaj
               očitati.</p>
               <p>Tukaj so bili tudi očitki oziroma ponovljeni očitki, po mojem mnenju, nekateri
               neupravičeni, ker so bili že zdavnaj zavrnjeni, o kandidatu za ministra za notranje
               zadeve, češ da vojak prevzema ministrstvo za notranje zadeve. Gospod Mate Dragutin je
               toliko vojak kot jaz ali kdo izmed vas, ki ima čin slovenske vojske v rezervi. Gospod
               Drago ni poklicni vojak. Končal je civilno šolo enako, kot mislim, da še vsaj 20%
               tega parlamenta. Bil je na vojaški dolžnosti edino kot vojaški diplomat v Sarajevu.
               Trenutno opravlja funkcijo v državni upravi. Vodi največjo upravo za obrambo v
               ministrstvu, ki ga že štiri leta vodi Liberalna demokracija - na civilni dolžnosti.
               Torej, govoriti o tem, da bo vojak sedaj prevzel ministrstvo za notranje zadeve, je
               popolnoma smešno. Mislim, da če bi bilo to res pa če bi bil to nekdo z dejansko
               vojaško izobrazbo, še posebej beograjsko, da bi bilo prej navdušenje kot pa kakšno
               nasprotovanje. Moti me tudi ta ton, ki je bil v nekaj razpravah izražen, češ kot da,
               če je pa nekdo vojak, da je pa to nekaj slabega! Jaz moram reči tukaj zelo odgovorno,
               da če ne bi bilo slovenske vojske in slovenske policije leta 1991 tudi te seje danes
               ne bi bilo in tudi slovenske države ne bi bilo. V normalni demokratični družbi je
               poklic vojaka ali pa policista normalen poklic z visoko stopnjo tveganja in ti ljudje
               si ne zaslužijo podcenjevalnega odnosa in malodane okarakteriziranje, kot da gre za
               neko slabšo vrsto. To je, še posebej zaradi dejstva iz leta 1991, po mojem mnenju
               žaljivo.</p>
               <p>Rad bi ob tem rekel tudi to, da bo nova vlada spremenila odnos do veteranov vojne za
               Slovenijo, do katerih je bil odnos doslej precej mačehovski. Hranim nekaj dopisov
               ministra za ta resor, ki so izjemno arogantni, zavrača se veteranski status celo
               tistim, ki so sodelovali v tej ekipi, ki je koordinirala obrambo Slovenije z realno
               silo, češ da ne izpolnjujejo pogojev. Tako se bo ta odnos z novo izvršilno oblastjo
               končal. Mislim, da ni bil ustrezen.</p>
               <p>Ob koncu teh odgovorov na vsebinska vprašanja bi vam rad prebral še dopis, predvsem
               kot odgovor na sposobnost vnaprejšnjega izračuna vseh posledic, ki sem ga tako jaz
               kot gospod Rop, minister za gospodarstvo gospod Lahovnik, gospod Dimovski, gospod
               Feri Horvat dobil od Sindikata tekstilne in usnjarske industrije Slovenije dva dni
               nazaj. V tem dopisu piše naslednje, naj vam v ponazoritev kriznega stanja v tej
               dejavnosti navedem podjetje oziroma družbe naše dejavnosti, ki so šle v stečaj, ali
               prisilno poravnavo, ali pa so v letošnjem letu odpustila večje število delavcev:
               Planika Kranj, stečaj - 690 delavcev; TT Prebold, stečaj - 220 delavcev; TVI
               Majšperk, stečaj - 110 delavcev; Vezenine Bled, likvidacija - 130 delavcev; En Klub,
               predlog za likvidacijo 110 delavcev; Jutranjka Sevnica, prisilna poravnava - 110
               delavcev; Svila Maribor, prisilna poravnava; Alpina, zapiranje dveh obratov - brez
               dela 220 delavcev; BPT Tržič, selitev proizvodnje, zmanjševanje števila zaposlenih;
               Žima, storitve - stečaj; Novoteks Novo mesto; po prisilni poravnavi najmanj 50
               preseženih delavcev; Industrija usnja Vrhnika - v letu 2004 200 presežnih delavcev;
               Induplati Jarše - v letu 2004 80 presežnih delavcev. Na mizi imam še več kot 10
               različnih dopisov posamičnih podjetij, ki tukaj niso našteta, ki ugotavljajo, da je
               zgodbe konec.</p>
               <p>Sindikat, katerega dopis berem, pravi na koncu: Vemo, da se s 1.5.2005 sprostijo
               kvote za kitajsko blago. Vsled tega vam ni treba navajati posledic, ki jih bo deležen
               tudi slovenski delavec." Torej, Slovenija je šla v Evropsko unijo 1. maja letos, za
               to smo si prizadevali in se pogajali dolga leta. Vedeli smo, kakšne bodo posledice,
               kar bi morali še posebej vedeti tudi tisti, ki znajo vse vnaprej izračunati, pa se ni
               nič storilo. V času, ko bi se lahko, vlada v teh pogojih po 1. maju nima na razpolago
               kakšnih mehanizmov za neposredno reševanje teh problemov, ki sem jih prebral. Vlada
               se bo trudila, da z ustvarjanjem pogojev za višjo gospodarsko rast omogoča rast
               delovnih mest, nastajanje novih podjetij, ki bodo lahko zaposlila tudi tiste, ki v
               tem valu izgubljajo delo, ne more pa neposredno pomagati. In prav vprašanje je, zakaj
               se ni nič naredilo, čeprav se je vedelo, da ta val prihaja. Kje so bili gospodarski
               ministri in ministrice v zadnjih štirih letih? Zakaj se je ta problem samo odlagalo
               in imamo danes na mizi val, ki ga je težje reševati, še posebej v novih pogojih, kot
               pa bi se to dalo še pred letom dni. To, kljub temu da gre pač za sejo, na kateri se
               voli vlada, za nek čas primopredaje ali pa ravno zaradi tega, moram poudariti, ker
               obstajajo v javnosti, obstajajo med sindikati - tukaj še najbolj upravičeno med
               neposredno prizadetimi, ki so pred tem, da izgubijo delo - prevelika pričakovanja, da
               bo nova vlada pa to zdaj kar vse rešila. Tega enostavno na način, kot se pričakuje,
               ne bo mogoče. In vnaprej seveda, zavračam tudi odgovornost, da je nova vlada, ki je
               še ni, odgovorna za stanje, ki je pripeljalo do tega. In si ne bi želel izza te ali
               druge govornice, čez tri mesece poslušati kritike, da tukaj nismo nič storili.</p>
               <p>Ob koncu, spoštovani, še enkrat poudarjam, da smatram, da je ekipa, ki sem jo
               predlagal, dobra. Ne bom govoril, da je super odlična, vnaprej sanjski tim, kot smo
               včasih to poslušali. Po mojem mnenju je dobra, vendar pa se bo moral vsak neposredno
               dokazati na svojem mestu, kjer pač ne bo šlo, bomo iskali druge rešitve, to vsi
               kandidati in kandidatka vedo. Tudi v prejšnjih vladah se je tekom mandata zamenjalo
               veliko ministrov. V zadnjem mandatu se je zamenjalo več kot pol vlade, s predsednikom
               vlade vred, pa smo vseeno govorili, kako je država stabilna in je dejansko bila. Se
               pravi, tudi če bo kdaj prišlo do kakšne menjave, ne bo to nobena tragedija. Vlada bo
               skušala delovati tako, da bo to v skupnem interesu in da bodo interesi posameznikov
               tukaj sekundarni.</p>
               <p>Ekipa, ki jo predlagam, želi delati za vse državljane, za celo Slovenijo, tako da ni
               ključnega pomena, ali nekdo prihaja iz Haloz ali iz Ljubljane, moral bo biti
               odgovoren za celo Slovenijo, za področje svoje odgovornost. Naprej spodbujam vse, da
               nas kritizirate, če bo vlada tičala samo v Ljubljani, če ne bo šla tudi na kraje,
               kjer so problemi. Te kritike bodo upravičene. In seveda vnaprej izražam pričakovanja,
               da se člani vlade ne bodo pri opravljanju svojih ustavnih dolžnosti delili po
               strankah. To vlado sestavlja koalicija.</p>
               <p>Kar se tiče koalicijske pogodbe in koalicijskih dogovorov, se bo urejalo na tej
               ravni. V vladi ne želim te delitve po strankah. Končno štirje člani vlade niso člani
               nobene stranke. To je štirikrat več od te zadnje vlade, ki je bila samo strokovna -
               baje. In tudi zaradi tega želim, da delujemo kot enotna ekipa za vse državljanke in
               državljane in za celo Slovenijo.</p>
               <p>Koalicijska pogodba, ki je vsebinska usmeritev za delo te vlade, je napisana za
               štiri leta. Nikjer ne piše, da bomo vse realizirali čez noč. Že prej sem dejal, da
               bomo koalicijsko pogodbo tudi prilagajali novim razmeram. Ne bomo zapisali, da bomo
               izravnalne sheme sprejeli v roku enega leta, potem pa tega ne bomo storili,
               enostavno, ob koncu mandata govorili, da to itak ni dobra rešitev. V koalicijski
               pogodbi pa bo to še vedno pisalo. Skratka, še posebej prvo leto ni možno pričakovati
               nekih radikalnih izboljšanj glede na stanje, kakršno prevzemamo. Obljube, ki so dane,
               bomo na vsak način skušali realizirati tekom tega mandata, vendar, kot že rečeno, v
               okviru možnosti.</p>
               <p>Naj se vam na koncu tega svojega drugega nastopa danes zahvalim za potrpežljivost na
               tej celodnevni seji. Zahvalil bi se rad tudi gospodu Ropu, predsedniku vlade v
               iztekajočem se mandatu, in celotni vladni ekipi, ki je vodila izvršilno oblast v tej
               državi v zadnjih štirih letih, za vse tisto, kar je bilo dobrega storjeno; računamo
               na korektno oziroma ne dvomimo v korektno primopredajo. Vsem skupaj pa želim tudi
               natančno roko pri glasovanju. Hvala lepa. <stage xml:id="Izredna-04-2004-12-03.stage22">/Aplavz./</stage></p>
            </sp>
            <sp who="SDZ4:PečeSašo">

               <speaker>PODPREDSEDNIK SAŠO PEČE:</speaker>

               <p>Hvala lepa, gospod Janša. Predviden čas za današnjo razpravo je bil 9 ur in 15 minut.
               Vse poslanske skupine, razen poslanske skupine DeSUS, so svoj predviden čas
               izpolnile, zato prosim, da upoštevate to ob morebitni odločitvi, da preostanek, to je
               48 minut, damo tistim poslancem, ki še želijo spregovoriti. Je še kakšna prijava? Če
               ni, se zahvaljujem in prehajamo na<gap n="..."/> Se opravičujem! Prosim, da dvignete roke tisti,
               ki se prijavljate za dodatno razpravo. Prejeli smo 15 prijavljenih k razpravi. Glede
               na predvideni čas bom vsakemu govorniku dodelil 2 minuti. Pozneje bo imel tudi
               predsednik vlade možnost, če bo hotel odgovoriti na zastavljena vprašanja ali
               pomisleke. Prvi je kolega Školč. Prosim.</p>
            </sp>
            <sp who="SDZ4:ŠkolčJožef">

               <speaker>JOŽEF ŠKOLČ:</speaker>

               <p>Hvala lepa. Sam bom bistveno krajši, preostale sekunde odstopam kolegom.</p>
               <p>Mandatarja bi vprašal, če lahko odgovori na zastavljeno vprašanje, ali deli mnenje
               kandidata za ministra za kulturo glede obravnave Menueta za kitaro, se pravi, zahteve
               po prepovedi, ali se distancira od strinjanja kandidata s to prepovedjo.</p>
            </sp>
            <sp who="SDZ4:PečeSašo">

               <speaker>PODPREDSEDNIK SAŠO PEČE:</speaker>

               <p>Hvala. Besedo ima kolega Prijatelj.</p>
            </sp>
            <sp who="SDZ4:PrijateljSrečko">

               <speaker>SREČKO PRIJATELJ:</speaker>

               <p>Hvala, spoštovani podpredsednik! Spoštovane kolegice in kolegi! Spoštovani
               predsednik vlade! Vaša kredibilnost v javnosti je po javnomnenjskih raziskavah zelo
               velika. Vesel sem, da sem danes lahko dobil besedo, da povem tudi par svojih misli.</p>
               <p>Kot dirigent tega orkestra boste verjetno odigrali svojo vlogo, vendar z orkestrom,
               ki mu boste načeljevali, nisem ravno zadovoljen. Povsem me ni prepričal in moram
               reči, da na predstavitvah kandidatov za ministre, na katerih sem sodeloval, sem res
               perfektionistično videl nastop edino kandidata za ministra gospoda Božiča za
               ministrstvo za promet. Sicer pa vam ne morem zaupati glasu, ker ne verjamem, da bo
               odpravljena revščina, nezaposlenost. 234.000 revnih je v Sloveniji. To je ogromna
               populacija. Kupna moč Slovencev je izražena v nižjem srednjem razredu in v bistvu pri
               bogatih je zelo bogata. Zato bi želel povedati, da tudi prepričanje, da bomo obnovili
               to davčno njivo, katero bi morali zorati, pognojiti in kasneje upati, da bomo
               pobirali davke, nismo dovolj kvalitetno pripravili. In iz tega kar izhaja iz
               koalicijske pogodbe, upam, da, verjamem, da ne boste mogli vsega uresničiti. Na
               žalost bom glasoval proti.</p>
            </sp>
            <sp who="SDZ4:CukjatiFrance">

               <speaker>PREDSEDNIK FRANCE CUKJATI:</speaker>

               <p>Hvala gospodu Prijatelju. Naslednji na seznamu je gospod Cvikl. Izvolite.</p>
            </sp>
            <sp who="SDZ4:CviklMilanMartin">

               <speaker>MAG. MILAN M. CVIKL:</speaker>

               <p>Hvala lepa za besedo. Glavna dilema današnje razprave in tudi tega, kar je bilo
               povedano na koncu s strani predsednika vlade, je resnost koalicijske pogodbe. Bilo je
               povedano, seveda, da zadeve niso tako zavezujoče. Mislim, da bomo v parih tednih v
               teh sobanah, ko bomo razpravljali o tem, ali bomo za dodatne pokojnine na letni ravni
               dali 15 ali do 67 milijard, ugotovili, kako zavezujoče so koalicijske zadeve. V
               koalicijski pogodbi ste namreč zapisali to kar seveda gospod Kebrič in tisti, ki so
               dali prve izjave, da boste spremenili zakon o pokojninskem in invalidskem
               zavarovanju, da bo postopno uvedena pravica do nekaterih pokojnin. In gospod Drobnič
               kot kandidat za ministra je povedal, da bo to stalo med 2 in 14 milijard in postopno
               povišanje dodatka za rekreacijo, ki bo v pristojnosti zavoda, lahko gre od 5 do 25
               milijard. To je ključno vprašanje.</p>
               <p>Drugo. Gre tudi za kredibilnost vaših navedb. Navajate, da imamo veliko
               javnofinančno luknjo v letu 2004. V letu 2004 ne bo uporabljen niti fiskalni
               stabilizator. Izpad prihodkov bo okoli 10 milijard in zato je za toliko vlada tudi
               temu ustrezno zmanjšala prevzemanje obveznosti z aktivnostmi od 8. oktobra.
               Mimogrede, konec leta 2000 je neizplačanih obveznosti bilo za prek 20 milijard. Leta
               2000!</p>
               <p>Bilo je rečeno, da se ne da čez noč oceniti. Razumel sem, da ste se pogajali nekaj
               tednov in od kandidata za ministra za finance bi pričakoval, da številke pozna. In
               zato menim, da je kredibilnost tega, kar je zapisano v koalicijski pogodbi, pod
               vprašanjem, dobro bi bilo, da se to ne izvede. Dobro bi bilo, kot ste že napovedali,
               da boste prišli s spremembami programa, in dobro bi bilo, da to naredite takoj,
               najbolje v prvih stotih dneh. Hvala lepa.</p>
            </sp>
            <sp who="SDZ4:CukjatiFrance">

               <speaker>PREDSEDNIK FRANCE CUKJATI:</speaker>

               <p>Hvala gospodu Cviklu. Besedo ima gospod Rupar. Na vrsti na seznamu je gospod Rupar.
               Seznam se je delal tako, da niso vsi iz ene stranke skupaj, ampak da je razpršeno, da
               so možnosti razpršene. Gospod Rupar, imate besedo.</p>
            </sp>
            <sp who="SDZ4:RuparPavel">

               <speaker>PAVEL RUPAR:</speaker>

               <p>Škoda, gospod predsedujoči oziroma predsednik, ker sem čakal prav na besedo gospoda
               Lahovnika.</p>
               <p>Zelo podpiram to ekipo, nenazadnje tudi zato, ker sem v nekaterih zaslišanjih
               kandidatov, predvsem s strani opozicije, spoznal, da to ne bo konstruktivna
               opozicija, da bo predvsem cinična opozicija, visoko leteča, tako kot so se navadili v
               vseh teh letih vlade. Res, edina razlika bo, da sedaj te vlade nimajo več v svojih
               rokah.</p>
               <p>Nenazadnje bi pa rad povedal tudi tole: sem predsednik odbora za lokalno samoupravo
               in regionalizem. Kandiatka, ki je bila kot ena od možnih oziroma tudi zaslišana, je
               bila prva v tej državi, ki je zaradi govoric in obtožb, ne pa zaradi dokazov,
               odstopila od svoje kandidature. To še posebej poudarjam zato, ker vsi gospodje, ki
               ste bili kdajkoli v vladi, vsi vaši sekretarji, vse vaše županje, vsi tisti, ki so
               bili, dokazano tudi, vpleteni v razne afere, do danes niso imeli toliko poguma, niti
               malo ne, da bi storili tako pogumno in močno dejanje. In zato samo tole v opozorilo:
               upam, da bo v prihodnosti tudi tako. Vesel sem, da lahko ekipo pospremimo z dobro
               popotnico, z veliko podporo. Seveda sem prepričan, da bo tudi delala dobro. Hvala
               lepa.</p>
            </sp>
            <sp who="SDZ4:CukjatiFrance">

               <speaker>PREDSEDNIK FRANCE CUKJATI:</speaker>

               <p>Hvala gospodu Ruparju. Besedo ima gospod Veber.</p>
            </sp>
            <sp who="SDZ4:VeberJanko">

               <speaker>JANKO VEBER:</speaker>

               <p>Hvala za besedo. V prejšnjem izvajanju je kolega Sok omenjal, da Združena lista ni
               želela podpreti predloga Nove Slovenije glede zemljiškega maksimuma. Želim povedati,
               da smo v mandatu, ki se je iztekel, dosledno spoštovali odločbe ustavnega sodišča pri
               svojem odločanju in tudi pri tem zakonu je bilo temu tako.</p>
               <p>Torej, odločba ustavnega sodišča je odpravila zemljiški maksimum, zato zakona ni bilo
               možno v tej vsebini podpreti. Če pa to nakazuje način delovanja nove vlade, torej da
               bodo zakoni sprejemani na način, da ne bodo upoštevali odločb ustavnega sodišča, je
               to slaba popotnica in seveda bom izredno težko podprl to vlado oziroma pravzaprav ne
               moreš podpreti vlade, ki bo delovala v to smer.</p>
               <p>Hvala.</p>
            </sp>
            <sp who="SDZ4:CukjatiFrance">

               <speaker>PREDSEDNIK FRANCE CUKJATI:</speaker>

               <p>Hvala gospodu Vebru. Besedo ima gospod Lahovnik. Prosim.</p>
            </sp>
            <sp who="SDZ4:LahovnikMatej">

               <speaker>DR. MATEJ LAHOVNIK:</speaker>

               <p>Hvala lepa. Nisem dobil kar precej odgovorov, za katere sem prosil predsednika
               vlade. Najprej bi mu seveda povedal, da drži, da v tekstilno-usnjarski panogi je
               kriza, ki je posledica tudi tega, da so odpravljene kvote na uvoz kitajskega blaga s
               1.1.2005, da je država mnogim podjetjem v tej panogi pomagala: Mura, Prebold,
               Jutranjka. Nekatera so izkoristila državno pomoč, druga ne. Bistveno je, da se ne
               povečuje javna poraba, stroški državne administracije. In to je tisto, kar vam
               očitamo: da prvi mož javnih financ v Sloveniji ne ve, kakšne so javnofinančne
               posledice te koalicijske pogodbe. To bi morali izračunati.</p>
               <p>Moje vprašanje je tudi bilo, zakaj imamo po novem eno ministrstvo več, enega
               ministra, enega državnega sekretarja, zakaj širite pravice državnim sekretarjem,
               zakaj torej povečujete stroške državne administracije.</p>
               <p>In še očitek o delovnih mestih. Tudi s podporo investicije Renaulta v Novem mestu,
               ki ste ji vi tako javno nasprotovali, smo ohranili 3500 novih, kakovostnih delovnih
               mest v Sloveniji. Jaz sem vesel, da je stališče novega gospodarskega ministra
               drugačno od vašega.</p>
               <p>Tudi mi pa niste odgovorili na vprašanje, zakaj ste ravno izpostavili, da je
               potrebno stimulirati tuje investicije ravno iz Združenih držav Amerike, čeprav je
               dosedanja praksa ta, da se ne ločuje po posameznih državah.</p>
               <p>Hvala.</p>
            </sp>
            <sp who="SDZ4:CukjatiFrance">

               <speaker>PREDSEDNIK FRANCE CUKJATI:</speaker>

               <p>Hvala gospodu Lahovniki. Besedo ima gospod Kokalj. Prosim.</p>
            </sp>
            <sp who="SDZ4:KokaljAnton">

               <speaker>ANTON KOKALJ:</speaker>

               <p>Hvala lepa za besedo. Mislim, da je gospod predsednik vlade tehtno odgovoril na vse
               očitke opozicije.</p>
               <p>Sam kot predsednik odbora za zadeve Evropske unije opozarjam, da je izvolitev vlade
               nujna. To ve tudi dosedanja garnitura. Kar nekaj vročih kostanjev je pustila in jih
               je treba sedaj zelo na hitro reševati. Kar dva sestanka, kar dva odbora morata biti
               sklicana naslednji teden. Zato pač pozivam k trezni presoji in k precizni roki pri
               glasovanju, kot je prej rekel gospod mandatar.</p>
               <p>Hvala lepa.</p>
            </sp>
            <sp who="SDZ4:CukjatiFrance">

               <speaker>PREDSEDNIK FRANCE CUKJATI:</speaker>

               <p>Hvala gospodu Kokalju. Besedo ima gospod Barovič. Prosim.</p>
            </sp>
            <sp who="SDZ4:BarovičBogdan">

               <speaker>BOGDAN BAROVIČ:</speaker>

               <p>Hvala. Spoštovani gospod minister, upam in želim, če bo vaša vlada, in ko bo vaša
               vlada izvoljena, da bo prvo, kar boste naredili, da boste spremenili 232. člen
               poslovnika. Prepričan sem, da absolutno ni pošteno, da danes odločamo o vladi v
               paketu. Ni pošteno. Tudi obratno. Prepričan sem, da je najbolj odgovorno do premiera,
               do kandidate za ministre in predvsem do volivk in volivcev, da bi presojali in
               odločali o vsakem ministrskem kandidatu posebej.</p>
               <p>Mogoče bi takšna odločitev ali takšna možnost, če bi bila dana, spremenila mojo, pa
               odločitev še kogarkoli med nami. Upam in želim, gospod predsednik vlade, da boste s
               svojo ekipo to najprej storili. In verjamem, da je mnogo med nami tistih, ki
               razmišljajo in mislijo popolnoma enako kot jaz. Ni pošteno, ni pošteno, da moramo
               kupiti gajbico sadja, v katerem je lahko spodaj marsikateri kos tudi gnil in obratno.
           </p>
            </sp>
            <sp who="SDZ4:CukjatiFrance">

               <speaker>PREDSEDNIK FRANCE CUKJATI:</speaker>

               <p>Hvala gospodu Baroviču. Besedo ima gospod Sok. Se odpoveduje. Besedo ima gospod
               Sušnik. Prosim.</p>
            </sp>
            <sp who="SDZ4:SušnikFranc">

               <speaker>FRANC SUŠNIK:</speaker>

               <p>Hvala lepa. Spoštovani! Spoštovani predsednik vlade, jaz bom z veseljem podprl
               vlado, o kateri bomo glasovali, ker sem prepričan, da bo ta vlada prijaznejša za
               podeželje, prijaznejša za ljudi, ki živijo na obrobju, ki živijo v razseljenih
               predelih Slovenije.</p>
               <p>Navsezadnje mislim, da vsi ti ljudje zaslužijo prvič po 13-ih, 14-ih letih
               samostojne Slovenije neke enakovredne in enakopravne obravnave, ki je na žalost do
               sedaj niso bili deležni in zaradi tega smo se skozi to obdobje srečevali z izrazitim
               opuščanjem in razseljevanjem teh predelov Slovenije, ki so še kako pomembni za
               celovit, enakomeren razvoj in izgled naše države v prihodnje. Navsezadnje bom pa
               glasoval za to vlado tudi, ker ne dvomim, da ne bo ponavljala napake dosedanje
               vladavine, ki ni prepoznala in znala oceniti realno vrednost lesa iz državnih gozdov.
               Bojmo se take vlade, ki prodaja kubik lesne mase po 500 tolarjev - 500 tolarjev,
               pravilno ste me slišali - in na ta račun spusti v zrak oziroma zavestno pusti, da se
               okrade tej državi 4 do 5 milijard tolarjev letno. Jaz verjamem, da bo to kljub
               zgrešenim načinom podelitve koncesije za upravljanje z državnimi gozdovi popravljeno
               vsaj v obliki uredbe, ki bo določila realno ceno lesa <gap n="..."/><stage xml:id="Izredna-04-2004-12-03.stage23">/Opozorilni znak za konec
               razprave./</stage><gap n="..."/>, posekanega v državnih gozdovih. Hvala lepa.</p>
            </sp>
            <sp who="SDZ4:CukjatiFrance">

               <speaker>PREDSEDNIK FRANCE CUKJATI:</speaker>

               <p>Hvala gospodu Sušniku. Besedo ima gospod Mikolič. Se odpoveduje. Gospod Zagorac.
               Prosim.</p>
            </sp>
            <sp who="SDZ4:ZagoracBoštjan">

               <speaker>BOŠTJAN ZAGORAC:</speaker>

               <p>Hvala za besedo. Spoštovani prisotni! Čas, ki je še preostal za razpravo, bom
               izkoristil kar namesto obrazložitve glasu.</p>
               <p>Vlade, kot je predlagana, ne bom podprl, tako kot tudi ne kolegi iz poslanske
               skupine Slovenske nacionalne stranke. Pa ne zaradi oseb, ki so predlagane kot
               ministrski kandidati, kajti njih je težko ocenjevati, glede na to, da gre za nove
               ljudi, ki še niso imeli možnosti dokazovanja. Prav tako tudi ne zaradi tega, da nas
               bo lahko nekdo uvrščal, tako kot so nas v prejšnjem mandatu, pod opozicijo A ali B.
               Ne bom je podprl zaradi tega, ker se da oceniti koalicijsko pogodbo. Koalicijska
               pogodba je tisti akt, po katerem se bodo morali obnašati vsi ministri te vlade, ki je
               predlagana. Koalicijska pogodba je v veliki meri v nasprotju s programom Slovenske
               nacionalne stranke in tudi z načeli, ki jih v Slovenski nacionalni stranki zastopamo.</p>
               <p>Če se lahko samo na kratko dotaknem področij koalicijske pogodbe, ki sem jih imel
               priložnost spoznati na zaslišanjih posameznih ministrov. Zelo veliko je bilo govora
               predvsem o kmetijstvu. Koalicijska pogodba ima kar nekaj dobrih idej, kako rešiti
               slovensko kmetijstvo, je pa zelo malo oziroma skoraj nič v tej pogodbi napisanih
               konkretnih načinov, kako te ideje uresničiti. Sam sem postavil na odboru pet
               konkretnih vprašanj v zvezi s kmečkimi pokojninami, v zvezi s prekvalificiranjem
               kmetijskih zemljišč <stage xml:id="Izredna-04-2004-12-03.stage24">/opozorilni znak za konec/</stage>, v zvezi s pridobivanjem evropskih
               sredstev. Odgovori, ki sem jih dobil od kandidatke, so bili <q>"bom zadevo preučila, nič
               vam ne morem povedati,"</q> kar si lahko tudi pogledate v magnetogramu. Take rešitve so
               enostavno nesprejemljive. Žal mi zmanjkuje časa, da bi se dotaknil še katerega
               področja. Hvala.</p>
            </sp>
            <sp who="SDZ4:CukjatiFrance">

               <speaker>PREDSEDNIK FRANCE CUKJATI:</speaker>

               <p>Hvala gospodu Zagorcu. Besedo ima gospod Horvat. <stage xml:id="Izredna-04-2004-12-03.stage25">(Se odpoveduje.)</stage> Sledi gospod Koren.
               <stage xml:id="Izredna-04-2004-12-03.stage26">(Se tudi odpoveduje.)</stage> In kot zadnji ima besedo gospod Janša.</p>
            </sp>
            <sp who="SDZ4:JanšaJanez">

               <speaker>JANEZ JANŠA:</speaker>

               <p>Hvala še tretjič za besedo. Zelo na kratko nekaj odgovorov na ta dodatna ali pa morda
               izpuščena vprašanja.</p>
               <p>Gospodu Školču bi dejal, da se mi ne zdi nič spornega, ko gre - mislim, da je šlo za
               obvezno branje -, v primerih, ko obstaja nevarnost, da bi bralci smatrali, da gre za
               branje z usmerjeno vsebino. Obstaja tudi alternativa, se lahko pač starši ali otroci
               odločijo; mislim, da pravzaprav v tem državnem zboru vsi zagovarjamo pravico do
               svobodne izbire.</p>
               <p>Kar se tiče očitka, da v koalicijski pogodbi ni natančnih izračunov ali pa da ne
               vemo izračunov za tiste konkretne obveznosti, te očitke ponovno zavračam. Iz samega
               teksta se natančno vidi, kje se je koalicija obvezala, da bo nekaj naredila, in tam
               smo zelo natančno računali, v okviru možnosti, ki smo jih imeli, tudi javnofinančne
               posledice. Kjer pa to ni bilo možno, piše, da bomo zadevo proučili. Velikokrat sem
               šel natančno skozi te tekste in tu je treba tudi natančno brati. Zavračam tudi
               očitke, da smo že vnaprej neracionalni, s tem, ko se je vlada drugačno organizirala.
               Mimogrede, danes predlagamo ekipo ministrov, ki je manjša od te, ki odhaja, je eden
               manj, ne eden več, koliko jih bo na koncu, bomo videli. Ampak to, da se je vlada
               drugače organizirala, ne pomeni, da hočemo biti bolj neracionalni, ampak pomeni, da
               hočemo biti bolj racionalni, ker ocenjujemo, da se da določene stvari bolj racionalno
               opravljati v okvirih, kakršne smo predlagali. In vnaprej reči, da bo nekaj takšno ali
               drugačno, malo so sicer lahko različna mnenja, ampak pokazalo se bo na koncu. Zdaj
               svojega mnenja o državni pomoči oziroma o nepovratnih sredstvih, vloženih v Revoz,
               nisem spremenil, ponovil bom natančno tisto, kar sem rekel na tiskovni konferenci.
               Jaz sem takrat rekel, da to niso bila stran vržena sredstva, da ne poznamo vseh
               okoliščin, zaradi katerih se je vlada tako odločila, da pa smatram, da bi bilo morda
               bolje, če bi se teh 10 milijard tolarjev, kar je velik denar, razdelilo na podlagi
               javnega razpisa, ne pa samo na podlagi neke arbitrarne odločitve vlade, ki je lahko
               imela prav, lahko pa tudi ni imela prav. Vi ste naredili neke študije, kot pravite,
               in govorite o tem, koliko delovnih mest stre rešili, morda bi se dalo v kakšni
               regiji, kjer je problem brezposelnosti še bistveno večji, z istimi sredstvi doseči
               boljše učinke - ne vem, ta dvom smo izrazili. Jaz upam, da novo vlada ne bo delala na
               enak način, da bo smatrala, da je sama najbolj sposobna, da oceni brez javnega
               razpisa, brez tehtanja tudi primerjalnih učinkov, da se 10 milijard kar da nekam v
               neko družbo, kjer so pač določena druga vprašanja; ampak nikoli nismo rekli, da so
               bila to stran vržena sredstva. Posebej smo poudarili na začetku takrat, ko smo to
               vprašanje izpostavili, in moram reči, da je prej stroka, na katero veliko daste, to
               vprašanje problematizirala dolgo časa, nekaj mesecev smo brali te razprave.</p>
               <p>Kar se tiče tujih investicij sem jaz govoril o tem, kakšen naj bi bil odnos
               Slovenije do Združenih držav, ker je to vprašanje aktualno, ker se je pojavljalo. In
               v tem okviru sem dejal, da si želimo tudi več tujih investicij iz te države. Drugače
               pa ne delamo nobene razlike, to je bilo poenostavljeno potem v to vprašanje; skratka,
               mi si želimo kvalitetnih tujih investicij, ki bodo pomagala, da bo gospodarska rast v
               Sloveniji hitrejša, da bomo lahko ustvarjali nova delovna mesta, da bodo dobili delo
               tudi tisti, ki so zdaj očitno zaradi tega vala stečajev, proti kateremu je bilo zelo
               malo narejeno v prejšnjem mandatu, pred tem, da delovna mesta izgubijo in da bo
               razvoj hitrejši in da bomo lahko na tej podlagi ustvarjali blaginjo. To je edini
               namen, drugače ne mislim, da gre tukaj za kakšno posebno delitev, saj najbrž to
               vprašanje tudi ni bilo resno mišljeno v tem smislu. Jaz mislim, da drugih vprašanj,
               ki ne bi dobili odgovore, danes tukaj ni bilo. To razpravo bomo podrobneje proučili,
               kandidati in kandidatke oziroma bodoči člani vlade mislim, da lahko najdejo tudi v
               današnji razpravi vrsto dobrih predlogov, tudi vprašanj, tudi nekaj naukov, ki si jih
               velja zapomniti, in tako to kot tudi prihodnje parlamentarne razprave mislimo jemati
               resno. Menimo, da to ni nek ritual, kar se dogaja v tej dvorani, da je to potrošen
               čas, ampak da lahko tukaj v soočenju argumentov pridemo na koncu tudi do nekih
               drugačnih, boljših rešitev, ki gredo v skupna korist in so dobra za vse. Hvala lepa.
           </p>
            </sp>
            <sp who="SDZ4:CukjatiFrance">

               <speaker>PREDSEDNIK FRANCE CUKJATI:</speaker>

               <p>Hvala gospodu Janši. S tem zaključujem razpravo in prehajamo na glasovanje.</p>
               <p>V skladu z 232. členom dovolite, da najprej obrazložim predlog sklepa. V skladu z
               232. členom poslovnika zbora se o imenovanju ministrov glasuje tako, da se glasuje o
               listi kandidatov za ministre kot v celoti. Zato dajem na glasovanje naslednji predlog
               sklepa: <q>"Državni zbor imenuje dr. Andreja Bajuka za ministra za finance, mag. Janeza
               Božiča za ministra za promet, specialista akademske stopnje Andreja Bručana za
               ministra za zdravje, mag. Janeza Drobniča za ministra za delo, družino in socialne
               zadeve, gospoda Karla Erjavca za ministra za obrambo, gospo Marijo Lukačič za
               ministrico za kmetijstvo, gospodarstvo in prehrano, gospoda Dragutina Mateja za
               ministra za notranje zadeve, gospoda Janeza Podobnika za ministra za okolje in
               prostor, dr. Dimitrija Rupla za ministra za zunanje zadeve, dr. Vaska Simonitija za
               ministra za kulturo, dr. Lovra Šturma za ministra za pravosodje, dr. Gregorja Viranta
               za ministra za javno upravo, mag. Andreja Vizjaka za ministra za gospodarstvo, dr.
               Jureta Zupana za ministra za visoko šolstvo, znanost in tehnologijo, dr. Milana Zvera
               za ministra za šolstvo in šport."</q></p>
               <p>Sedaj pa sprašujem poslanske skupine, ali želijo obrazložiti svoj glas? V imenu
               poslanske gospod Potrč. Še kdo? Cvikl. Še katera poslanska skupina?</p>
               <p>Vabim gospoda Potrča, da obrazloži glas v imenu poslanske skupine Združene liste
               socialnih demokratov.</p>
            </sp>
            <sp who="SDZ4:PotrčMiran">

               <speaker>MIRAN POTRČ:</speaker>

               <p>Hvala lepa, gospod predsednik. V imenu Združene liste socialnih demokratov ponavljam
               in poudarjam, da bomo glasovali proti predlagani ministrici in ministrom. Nas veseli,
               da gospod izvoljeni predsednik vlade ni zavrnil vseh opozoril, ki so bila na današnji
               razpravi dana z namenom, da se vlada, ko bo izvoljena, in v to ne dvomimo, takoj
               sooči z vprašanji realnosti koalicijske pogodbe, takoj sooči tudi z nalogami, ki jih
               ima, in da nam čim prej sporoči, kako bo realizirala predvidene obljube in
               obveznosti, katerim vprašanjem bo dajala prioriteto ali ne.</p>
               <p>Če bo to po stotih dneh storila, bomo lahko ustvarjalno sodelovali pri realizaciji
               nalog. Če bi pa ostalo pri tem, kar ni nemogoče, da bo še dolgo časa želja nove
               vlade, da opozarja, česa vsega ni imela priložnosti spoznati in storiti in kaj vse bi
               bilo treba prej opraviti, da bi bilo mogoče konkretizirati naloge, potem mislim, da
               bo to slabo. Ne moremo podpreti vlade tudi iz tega razloga, ker je naš občutek, da je
               razkorak med opredelitvami v koalicijski pogodbi, med tistim, kar so govorile
               ministrice in ministri, pa tudi med tem, kar je danes govoril predsednik vlade,
               dovolj velik, da ta moment ne znamo in ne moremo oceniti niti realnih ciljev vlade,
               niti prioritet, niti načina, kako bo te cilje uresničevala.</p>
               <p>Priznam, da mene posebej skrbi tudi razkorak med kljub vsemu relativno realnostjo
               predsednika vlade in veliko nerealnostjo poslank in poslancev koalicije v njihovih
               razpravah. Jaz razumem, da mora biti optimizem, jaz tudi razumem, da mora biti želja
               podpreti in reči, da je vse dobro, ampak ne priznati, razen redkih izjem, ene
               kritične note, najbrž ni prav. In moram reči, da me veseli, da sem čutil v izjavi
               predsednika vlade spoznanje, da ga skrbi, da se že na začetku kaže, da ena od strank
               govori o vladi, tri stranke govorijo o svojem položaju v vladi, in zato
               <gap n="..."/><stage xml:id="Izredna-04-2004-12-03.stage27">/opozorilni znak za konec razprave./</stage> opozarja skupno delo, kar je tudi naša želja.
               Hvala.</p>
            </sp>
            <sp who="SDZ4:CukjatiFrance">

               <speaker>PREDSEDNIK FRANCE CUKJATI:</speaker>

               <p>Hvala gospodu Potrču. Besedo ima predstavnik Liberalne demokracije Slovenije, gospod
               Cvikl. Prosim.</p>
            </sp>
            <sp who="SDZ4:CviklMilanMartin">

               <speaker>MAG. MILAN M. CVIKL:</speaker>

               <p>Gospod predsednik vlade, gospod predsednik državnega zbora, poslanke in poslanci!
               Pojasnil bom, zakaj ne moremo podpreti vlade. Komentiral bo dve vprašanji, ki sta
               danes ves dan bili v ospredju. Prvo vprašanje je notranja skladnost koalicijske
               pogodbe. Ta ni zagotovljena. Mislim, da je bilo povedanega dovolj. Drugo pa je seveda
               ta, da pričakujemo, da bi seveda vladna ekipa, ki je pripravljala koalicijsko pogodbo
               za vladanje, vendarle vedela, da se te koalicijske pogodbe ne delajo samo strokovno,
               vendar je spoznavanje stroke predpogoj, da se zapiše politična pogodba. Poznati je
               potrebno dolžino odeje.</p>
               <p>Drugo je pa tako imenovana dilema o preskakovanju ali nepreskakovanju ideoloških
               plotov. Ni mogoče, ni bilo mogoče vstopiti v pogajanja, če partnerji niso enakopravni
               ali pa če se z vsebino tega, kar je ponujeno, ne more strinjati, ker je seveda, in to
               je bilo mogoče videti iz prvih osnutkov - osnutki z 20. oktobra, 4. novembra so
               slabši kot ta tekst. In najbolj bi bilo, tako kot smo danes ugotovili, da se ta
               koalicijska pogodba ne uresniči na način, kot je zapisana. Zato ne moremo podpreti
               takšnega programa vlade, ne moremo podpreti takšne ekipe. Ekipa je predvsem na
               javnofinančnem in na nekaterih drugih področjih neprepričljiva in ne razume problemov
               današnje Slovenije niti razumevanja EU. Ja, vsak dan bodo seje odbora za evropske
               zadeve. V tem mesecu bo kar nekaj pomembnih sej na nivoju EU. 2000 je takih sestankov
               v polovici leta in seveda teme je potrebno poznati.</p>
               <p>Omenjeno je bilo in dobro je o tem tukaj spregovoriti, da prav zaradi odpravljanja
               težav, ki se pojavljajo v gospodarstvu, je nujno, da vlada, ki prevzema svoje naloge,
               dobro pozna stroko, dobro pozna, kako je mogoče zmanjšati davčne obremenitve, da bi
               podjetja še preživela, kako je mogoče v okviru omejenih pravil igre v okviru EU
               reševati nekatera podjetja v Sloveniji. In zato upamo, da boste hitro predlagali
               dopolnitve programa, po potrebi dopolnitve ekipe in, kot je bilo danes povedano, kot
               opozicija bomo pri tem delovali in zato želimo, da pridete s predlogi sprememb
               proračuna za 2005, skladno z vašimi prioritetami, in o tem javno diskutiramo in
               najdemo kar najboljše odgovore na razvojna vprašanja Slovenije. Hvala lepa.</p>
            </sp>
            <sp who="SDZ4:CukjatiFrance">

               <speaker>PREDSEDNIK FRANCE CUKJATI:</speaker>

               <p>Hvala gospodu Cviklu. Sprašujem,kateri od poslancev želi obrazložiti svoj glas - naj
               prosim dvignejo roko. Prosim, držite roko vsi tisti, ki želite obrazložiti svoj glas,
               da naredimo seznam. Seznam še ni končan, prosim še<gap n="..."/></p>
               <p>Preden dam proceduralno vprašanje oziroma preden dam možnost proceduralnega
               vprašanja, bi prebral vse, ki so se prijavili, če dovolite. Gospod Bajc, gospa
               Zalokar, gospod Cvikl, gospod Anderlič, gospod Školč, gospa Širca, gospod Lahovnik,
               gospod Petek, gospod Štebe, gospod Rugelj, gospa Potrata, gospa Pečan, gospod Juri,
               gospod Rupar, gospod Sajovic in gospod Kovačič. Smo koga izpustili? Gospod Grims,
               gospod Janc, gospod Brenčič. Še kdo? Gospod Starman. Smatram, da je s tem seznam
               prijavljenih zaključen. Gospod Cvikl, imate možnost postopkovnega vprašanja.
               Izvolite.</p>
            </sp>
            <sp who="SDZ4:CviklMilanMartin">

               <speaker>MAG. MILAN M. CVIKL:</speaker>

               <p>Želim ugotoviti, gospod predsednik državnega zbora, da kršite poslovnik, ker v
               poslovniku ni opredeljeno, da je potrebno pred obrazložitvijo glasu delati seznam,
               vnaprejšnji seznam, ampak neposredno pred glasovanjem imajo poslanci pravico
               obrazložiti glas. To, kar delate, je v nasprotju s poslovnikom, v nasprotju z
               dosedanjo prakso. Hoteli ste jo uvesti na prejšnji seji, hoteli ste o tem sklepati na
               kolegiju predsednika državnega zbora. Imeli ste zaprt delovni sestanek, na katerem
               ste pripravili in se dogovorili o tej praksi. To je praksa, ki je v nasprotju z
               12-letno prakso v tem državnem zboru. Zato predlagam, gospod predsednik, da poslance
               in poslanke pozovete k obrazložitvi glasu in kot se bodo javljali ter seveda od
               odvisnosti od razprave posameznikov, kaj bo kdo, kdaj, kje povedal. Hvala lepa.</p>
            </sp>
            <sp who="SDZ4:CukjatiFrance">

               <speaker>PREDSEDNIK FRANCE CUKJATI:</speaker>

               <p>Gospod Cvikl, naj vas opozorim, da nikjer v poslovniku ne piše, da ne smemo tukaj za
               pultom zabeležiti imena tistih, ki so se prijavili. Hvala lepa za vašo opombo.
               Prehajamo na obrazložitev glasu. Prvi je gospod Bajc. Izvolite.</p>
            </sp>
            <sp who="SDZ4:BajcJosip">

               <speaker>JOSIP BAJC:</speaker>

               <p>Hvala lepa, gospod predsednik. Vam lep pozdrav, lep pozdrav tudi predsedniku vlade!
               Kolegice in kolegi, tudi vam lep pozdrav v tem že večeru današnjega dne! Veliko vas
               je danes reklo, da praznujemo 3. december, rojstni dan našega največjega pesnika,
               poimenovan tudi <q>"ta veseli dan kulture"</q>. Mislim, da to hahljanje predstavnikov
               stranke v odhajanju tudi kaže na del kulture v tem parlamentu. Rad bi rekel, da bo
               današnji dan čez nekaj minut tudi ta veseli dan za vse tiste volivke in volivce, ki
               so 3. oktobra dali svoj glas za kandidate strank, ki tvorijo današnjo koalicijo - in
               moj glas bo tudi zraven.</p>
            </sp>
            <sp who="SDZ4:CukjatiFrance">

               <speaker>PREDSEDNIK FRANCE CUKJATI:</speaker>

               <p>Hvala gospodu Bajcu. Naslednja ima besedo gospa Zalokar Oražem.</p>
            </sp>
            <sp who="SDZ4:ZalokarOražemCveta">

               <speaker>CVETKA ZALOKAR ORAŽEM:</speaker>

               <p>Spoštovani gospod predsednik vlade! Pregovor pravi: kakor si boš postlal, tako boš
               ležal. In danes si na nek način urejate svoje ležišče za naslednje obdobje. In kaj
               lahko zdaj na koncu vidimo v tej postelji? Prvič, vidimo, da bo v njej zelo malo
               žensk, zaenkrat ena sama, kar ni dobro za večjo rast slovenskega naroda. Slutimo
               lahko, da je v postelji velika luknja, zato bo vanjo povabljenih veliko zunanjih
               sodelavcev, ki bodo mrkih obrazov preverjali pravo smer. V postelji je tudi kar nekaj
               trnja, saj so nekateri, ki bodo v njej, doslej bolj delovali v skladu z rekom <q>"Marija
               k sebi"</q> in ne k drugim in za druge. Med vami bo tudi človek, ki bo budno pazil, kdaj,
               kje, kako in zakaj bo komu ušel kakšen izpuh, da ne bi kaj zasmrdelo. In ne nazadnje
               zgleda, da bo odeja, s katero skušate pokriti vse želje in obljube, kar precej
               prekratka. Zato te vlade ne morem podpreti.</p>
            </sp>
            <sp who="SDZ4:CukjatiFrance">

               <speaker>PREDSEDNIK FRANCE CUKJATI:</speaker>

               <p>Hvala gospe Zalokar. Besedo ima za obrazložitev glasu gospod Cvikl. Izvolite.</p>
            </sp>
            <sp who="SDZ4:CviklMilanMartin">

               <speaker>MAG. MILAN M. CVIKL:</speaker>

               <p>Kot sem povedal, v svojem imenu ne morem podpreti te vlade in današnje odločitve.
               Razlogi so bili danes predstavljeni. Želim pa, da bi današnja razprava in vsi
               predlogi, sugestije in komentarji bili uporabljeni predvsem za to, da bi pridobili
               boljši program vlade in da bi vlada po stotih dneh lahko v polni meri delovala, kot
               so delovale vlade preteklih dvanajstih let.</p>
            </sp>
            <sp who="SDZ4:CukjatiFrance">

               <speaker>PREDSEDNIK FRANCE CUKJATI:</speaker>

               <p>Hvala gospodu Cviklu. Besedo ima gospod Anderlič. Prosim.</p>
            </sp>
            <sp who="SDZ4:AnderličAnton">

               <speaker>ANTON ANDERLIČ:</speaker>

               <p>Bil sem na treh predstavitvah kandidatov za ministre, poslušal sem pa praktično vse
               in žal moram ugotoviti, da na tisto konkretno vprašanje, recimo, ko sem vprašal
               kandidata, ali se bo zavzemal za dosego dvoodstotnega zneska bruto domačega proizvoda
               za obrambo, ali bo prvenstveno deloval na tistem delu koalicijske pogodbe, ki
               zagotavlja usklajevanje pokojnin oziroma še neke vrnitve pokojnin za nazaj, ali bo
               skrbel za to, da bomo izpolnili vse pogoje za sprejem evra v Sloveniji. Je rekel, ne
               vem, to bomo videli. Kasneje se bomo odločili. In podobno. In takrat, jaz sem bil
               seveda na odboru za finance, gospod Bajc, od tam ta primer sedaj vlečem. Ja, ampak ni
               bil opozorjen s strani predsedujočega, ker je v vaši koaliciji, mu je dovoljeno vse.
               Tako kot je tudi vam dovoljeno tukaj motiti. Toliko, boste najbrž dovolili
               podaljšanje, ker <gap n="..."/></p>
            </sp>
            <sp who="SDZ4:CukjatiFrance">

               <speaker>PREDSEDNIK FRANCE CUKJATI:</speaker>

               <p>No, verjetno to ni več obrazložitev, gospod Anderlič.</p>
            </sp>
            <sp who="SDZ4:AnderličAnton">

               <speaker>ANTON ANDERLIČ:</speaker>

               <p>No, in to me je spominjalo, ti odgovori so me spominjali na besede prvega
               predsednika vlade, leta 1990, ko je rekel, če bo okroglo, bo lopata, če bo špičasto,
               bodo vile. In jaz seveda take politike ne morem podpirati, in nič ne bo pomagalo,
               niti to ne, kar je bilo danes največkrat slišati, kako je treba s stalnim
               sklicevanjem za nazaj, in kaj je bilo narobe, zavarovati za v prihodnje neuspehe, ki
               lahko tudi sledijo. Ne trdim, da bodo, ampak s takim načinom je to mogoče.</p>
               <p>Ne bom podprl liste.</p>
            </sp>
            <sp who="SDZ4:CukjatiFrance">

               <speaker>PREDSEDNIK FRANCE CUKJATI:</speaker>

               <p>Hvala gospodu Anderliču. Besedo ima gospod Školč. Prosim.</p>
            </sp>
            <sp who="SDZ4:ŠkolčJožef">

               <speaker>JOŽEF ŠKOLČ:</speaker>

               <p>No, tudi sam bom izkoristil to, da je danes Prešernov praznik, in na nek način
               obžalujem, ker na ta dan dobivamo potrditev, da se pravzaprav oži prostor svobode,
               osebne in vsakršne. Ker poglejte, te stvari niso tako nedolžne, da gre za vprašanje
               izbire, ali bo nekdo prebral po svoji volji Matiček se ženi ali nekaj iz Kranjske
               čebelice, ali to, kar iz bogate zakladnice slovenske in svetovne literature izbere
               maturitetna komisija. Maturitetna komisija je tista, ki določi seznam šestih knjig,
               in praviloma velja, da se o kvaliteti teh knjig ne razpravlja. Vsaj v politiki ne bi
               smeli o tem pretirano dvomiti.</p>
               <p>Država je tukaj tudi zato, da brani neke odločitve. Ne kandidat ne predsednik vlade
               ne vidita nobene nerodnosti v tem, da se ena od knjig označuje in izrinja s tega
               seznama kot neprimerna. To je žalostno za tak dan in to je žalostno za slovensko
               parlamentarno demokracijo.</p>
               <p>Jaz se strinjam, vsi ministri se bodo morali marsičesa naučiti. Ampak to, da
               spoštujejo, bom rekel literarna dela avtorjev, ki so v zastavi njihovih strank, ki
               nosijo državne nagrade kulturne, ki so, kot je sam predsednik vlade rekel, sami
               osebno plačali z zaporom ceno svoje avtorske poetike, to je pa hudo. Zato bom
               glasoval proti.</p>
            </sp>
            <sp who="SDZ4:CukjatiFrance">

               <speaker>PREDSEDNIK FRANCE CUKJATI:</speaker>

               <p>Hvala gospodu Školču. Besedo ima gospa Širca.</p>
            </sp>
            <sp who="SDZ4:ŠircaMajda">

               <speaker>MAJDA ŠIRCA:</speaker>

               <p>Svoj ne bom predkrepila s tem, kar sem tekom dneva še slišala, ostalo sem vam pa že
               povedala, čeprav predsednik, mi niste odgovorili na nič, kar sem vas vprašala. Danes
               smo bili večkrat priča zanikanju slovenske poosamosvojitvene zgodovine. Slišali smo,
               da se demokracija za Slovence začenja danes. Zvedeli smo, da postavitev mandatarja in
               nove vlade pomeni nekaj podobnega kot padec Berlinskega zidu. Tako je bilo rečeno.
               Zidu, ki je bil posledica politike, utemeljene na strahu in na predsodkih. Žal mi je,
               da se zanika nekaj, kar smo skupaj, ste tudi vi, vzpostavljali in upam, da se boste v
               bodoče opravičili za trditve vsem tistim, ki so to državo v teh letih vzpostavljali.
               V čem ,pravite, da gre za napredek v demokraciji te vlade? V večji strokovni in
               politični osveščenosti kandidatov in kandidatk? Ne. V konsistentnosti programa vlade,
               ki je v finančnem smislu neke vrste ali celo lahko tempirana bomba. Ne, program je
               nekonsistenten. V vpeljavi novih vrednot? Ne. To smo slišali, da se vračamo tja, kjer
               smo nekoč na žalost že bili. Ali je potem ostal samo etični kodeks, ki ni nič drugega
               kot že v ustavi zapisana zavezda in ki bi jo morali spoštovati po samoumevnosti, ne
               pa ga jemati kot krinko za nekaj, kar drugje manjka. Seveda ne morem podpreti.</p>
            </sp>
            <sp who="SDZ4:CukjatiFrance">

               <speaker>PREDSEDNIK FRANCE CUKJATI:</speaker>

               <p>Hvala gospe Širci. Besedo ima gospod Lahovnik. Prosim.</p>
            </sp>
            <sp who="SDZ4:LahovnikMatej">

               <speaker>DR. MATEJ LAHOVNIK:</speaker>

               <p>Hvala lepa. Spoštovani gospod predsednik vlade! Nedvomno je vaša stranka bila
               zmagovalka zadnjih volitev, zato imate vso pravico, da si to vlado sestavite po svoji
               presoji. Tisto, kar me skrbi in na osnovi česar se bom odločil, je, da danes niste
               odgovorili na nekaj ključnih vprašanj. Na zelo jasno vprašanje, kaj pomeni za red
               višja gospodarska rast v Sloveniji kot v Evropski uniji, ki jo načrtujete, niste dali
               nikakršnega odgovora in ta gospodarska rast bo vplivala na življenjski standard v
               Sloveniji, na pokojnine, na plače.</p>
               <p>Na drugo zelo konkretno vprašanje: Kako to, da ste se koalicijski partnerji pogajali
               tudi za mesta vodij direktoratov, ki je izrazito strokovna funkcija v državni upravi,
               apolitična funkcija? Kako to, da eden, predsednik koalicijske stranke to izjavi, vi
               pa se od tega niste ogradili, in - ali je to res? Tudi na to nisem dobil odgovora in
               to je v nasprotju z vsemi načeli, za katera ste se zavzemali še nekaj tednov nazaj.</p>
               <p>Na koncu bi rad rekel, da vas seveda v celoti razumem, da vi ne prevzemate
               obveznosti za nazaj. Jaz ne razumem, kako to, da na osnovi te koalicijske pogodbe
               niste predvideli javnofinančnih posledic. Račun za to bodo plačali vsi državljani in
               državljanke Slovenije. Tako kot vi <gap n="..."/><stage xml:id="Izredna-04-2004-12-03.stage28">/Opozorilni znak za konec razprave./</stage><gap n="..."/>
               obveznosti za nazaj, jih tudi jaz seveda ne morem za naprej, zato te vlade ne morem
               podpreti.</p>
            </sp>
            <sp who="SDZ4:CukjatiFrance">

               <speaker>PREDSEDNIK FRANCE CUKJATI:</speaker>

               <p>Hvala gospodu Lahovniku. Bi pa prosil in opozoril, da obrazložitev glasu ni
               namenjena zastavljanju vprašanj mandatarju, kajti mandatar ne more več odgovarjati.
               Že nekajkrat se je to ponovilo. Besedo ima gospod Milan Petek.</p>
            </sp>
            <sp who="SDZ4:PetekMilan">

               <speaker>MILAN PETEK:</speaker>

               <p>Lep pozdrav vsem zbranim. Glasoval bom proti predlagani sestavi vlade, saj me tudi
               zadnji nastop predsednika ni prepričal. Nasprotno, utrdil je mojo odločitev. Čas mi
               ne dopušča daljšega nastopa, zato samo dva temeljna argumenta za moj glas oziroma
               glas proti.</p>
               <p>Prvi, izmed pompozno 500 najavljenih strokovnjakov, je mandatar izbral izrazito
               neuravnoteženo sestavo vlade, tako po strokovnosti, kompetentnosti, moralnosti,
               spolu, pa če hočete, tudi po teritorialnosti. Ne morem reči, da nekateri kandidati za
               ministre v svojih nastopih niso izkazali znanja, sposobnosti vodenja in so torej
               ustrezali pričakovanju in kriterijem, ki si jih vsi državljani in predvsem poslanci
               predstavljamo, ko govorimo o ključnih nosilcih izvršne oblasti. Nekateri pa so bili
               resnično neprepričljivi in neusposobljeni za opravljanje tako odgovorne funkcije, in
               to po vseh prej navedenih kriterijih. Zanimivo, vsaj po mojem mnenju, da je kar
               večina bežala oziroma ni poudarjala politične sposobnosti in odgovornosti, ki bi jo
               pri svojem delu morali prevzeti.</p>
               <p>Drugi argument. V predvolilnih nastopih so mnogi kandidati, sedaj nekateri tudi
               poslanci sedanje koalicije izražali in zagotavljali potrebo po decentralizaciji
               oblasti, in to v različnih segmentih. Obljubljali so celo prenos ali ustanovitev
               kakšnega ministrstva izven Ljubljane. Nekateri štajerski kandidati, kjer sem tudi sam
               kandidiral, so zagotavljali delno teritorialno zastopanost celo v vladi, seveda, če
               bodo uspeli na volitvah. Sedaj so uspeli, obljube so se pa razblinile kot milni
               mehurčki. Da, predsednik vlade, takšen je rezultat in obljube, oziroma vsa ta dejstva
               nam je nazorno predstavil vaš koalicijski poslanec in moj poslanski kolega gospod
               Kangler.</p>
               <p>Ravno na dan, ko Maribor slavnostno obeležuje 750. obletnico, odkar je postal mesto,
               ko je ta Maribor <gap n="..."/><stage xml:id="Izredna-04-2004-12-03.stage29">/Opozorilni znak za konec razprave./</stage><gap n="..."/> Republike Slovenije, ko
               nastajajo nove fakultete na tej univerzi, žal, še bolj zaostaja na gospodarskem
               področju, nima ne Maribor, ne širše področje Štajerske, ne Prekmurje, ne Koroška,
               nobenega ministra v vladi, in kot izgleda, ne bo imela nobenega, niti sekretarja.
               Zato torej moj glas proti.</p>
            </sp>
            <sp who="SDZ4:CukjatiFrance">

               <speaker>PREDSEDNIK FRANCE CUKJATI:</speaker>

               <p>Hvala gospodu Petku. Besedo ima gospod Štebe. Prosim.</p>
            </sp>
            <sp who="SDZ4:ŠtebeTomaž">

               <speaker>MAG. TOMAŽ ŠTEBE:</speaker>

               <p>Hvala lepa. Spoštovani. Ne bom ponavljal razprave, ker smo tik pred odločanjem.
               Izgubili smo že mesec dni. Izgubljamo čas. Tehtna in umirjena razprava predsednika
               vlade<gap n="..."/></p>
            </sp>
            <sp who="SDZ4:CukjatiFrance">

               <speaker>PREDSEDNIK FRANCE CUKJATI:</speaker>

               <p>Prosim, da se umirite, gospod Štebe ima besedo.</p>
            </sp>
            <sp who="SDZ4:ŠtebeTomaž">

               <speaker>MAG. TOMAŽ ŠTEBE:</speaker>

               <p><gap n="..."/> me je dodatno prepričala. Če bi vsi pozorno poslušali, ne bi bilo teh razprav.
               Pomislimo na obdobje čez štiri leta, takrat bo obveljala iskrica današnjega
               slavljenca, ki je bil rojen na današnji dan, <q>"le čevlje sodil bo kopitar"</q>.</p>
            </sp>
            <sp who="SDZ4:CukjatiFrance">

               <speaker>PREDSEDNIK FRANCE CUKJATI:</speaker>

               <p>Hvala gospodu Štebetu. Besedo ima gospod Rugelj. Prosim.</p>
            </sp>
            <sp who="SDZ4:RugeljBojan">

               <speaker>BOJAN RUGELJ:</speaker>

               <p>Hvala za besedo. Podprl bom to vlado, mislim, da bo zelo dobra. Žal mi je, da je ta
               dober večer po tistem <q>"dobro jutro"</q> prišel prepozno, za mnoge prepozno, upam, da bo
               ta vlada popravila napake, ki so se do sedaj dogajale. Ker mi je prej zmanjkalo časa,
               bi mogoče še imel ga zdaj toliko, da bi povedal, da v Sloveniji obstajajo tudi zelo
               malo, zelo slabo razvite regije oziroma področja, kjer povprečno plačo v Sloveniji,
               ki je sedaj že neto kakšnih 160.000, mogoče celo več, ne dosega niti 10% ljudi in tem
               ljudem je težko dopovedati, kakšno je to povprečje. Vemo, iz česa pride takšno
               povprečje, iz raznih enormno visokih plač predvsem v javnem sektorju. Upam, da bo ta
               vlada sposobna te zadeve uravnovesiti in da bo to tudi šlo v prid tistih najnižjih
               plač in tistih volivcev, ki so nas podprli. Ne nazadnje so nas volivci podprli zato,
               ker so ocenili, da je obstoječa vlada do sedaj slabo delala. Hvala lepa.</p>
            </sp>
            <sp who="SDZ4:CukjatiFrance">

               <speaker>PREDSEDNIK FRANCE CUKJATI:</speaker>

               <p>Hvala gospodu Ruglju. Besedo ima gospa Potrata. Prosim.</p>
            </sp>
            <sp who="SDZ4:PotrataMajda">

               <speaker>MAG. MAJDA POTRATA:</speaker>

               <p>Hvala za besedo. Ne bom podprla te vlade in to ni nobeno presenečenje, ni pa tudi
               maščevanje ali privoščljivost. Volivci so izbrali politično opcijo, ta naj tudi
               prevzame odgovornost za vlado. Ni pa ta vlada zame zgodovinska, z več vidikov.
               Zagotovo ne bo prišla v zgodovino s pozitivnim sporočilom o svojem odnosu do žensk.
               Zagotovo ne bo prišla s pozitivnim sporočilom o svobodi izbire branja zaradi tega,
               ker tisto, kar smo na ta veseli dan kulture poslušali danes ali pa na predstavitvi
               ministra za kulturo ali ministra za šolstvo, ne kaže, da bo vzgoja postala
               neideološka, ampak je bilo danes znova zatrjevano, da bodo postavljene vrednote, ki
               bodo sledile ozkemu pogledu na literaturo, vrednostnim sodbam in vsiljenim moralnim
               načelom, ki niso moralna načela za vse. Žal ne morem pristati na tako omejeno
               spodbujanje bralne kulture na Slovenskem, kjer odrasla populacija ravno ne slovi po
               pretirano razvitih bralnih navadah, otroci pa imajo bralne navade dobro razvite.
               Hvala.</p>
            </sp>
            <sp who="SDZ4:CukjatiFrance">

               <speaker>PREDSEDNIK FRANCE CUKJATI:</speaker>

               <p>Hvala gospe Potrati. Besedo ima gospa Pečan. Prosim.</p>
            </sp>
            <sp who="SDZ4:PečanBreda">

               <speaker>BREDA PEČAN:</speaker>

               <p>Verjetno tudi moja obrazložitev glasu ne bo nobeno posebno presenečenje. Povedati
               moram, da pri ministrih in ministrici, ki se odrekajo komuniciranju s skupinami
               ljudmi, ki so v manjšini v tej družbi, z ljudmi, za katere sicer predsednik vlade
               zatrjuje, da so storili vse za to, da bi rešili človeka pred žalostnim koncem zaradi
               krivic, ki so se mu dogajale v tej naši državi in še cele vrste stvari, ki bi jih
               lahko naštevali, od kandidata za ministra do kandidatov za ministra, ne morem
               podpreti te vlade ob tem, seveda, da je program te vlade tako zelo splošen in poln
               obljub, ki pa se vse na koncu zaključijo v okviru danih možnosti. Zato seveda ne bom
               glasovala za vlado.</p>
            </sp>
            <sp who="SDZ4:CukjatiFrance">

               <speaker>PREDSEDNIK FRANCE CUKJATI:</speaker>

               <p>Hvala gospe Pečanovi. Besedo ima gospod Juri.</p>
            </sp>
            <sp who="SDZ4:JuriAurelio">

               <speaker>AURELIO JURI:</speaker>

               <p>Hvala, predsednik. Gospod mandatar, prejeli ste mandat za sestavo vlade, nalogo ste
               opravili, verjamem, s svojimi najboljšimi močmi. Ocenjujem, da rezultat ni najboljši,
               sicer zanjo prevzemate vso odgovornost, ki je jaz ne nameravam deliti z vami, ampak
               vam obljubljam, da bom odgovorno ravnal do te odgovornosti. In tako kot sem dejal v
               mojem nastopu, če se bodo skrbi, ki sem jih naštel, takrat pokazale kot neupravičene,
               zlasti na področju zunanje politike, seveda vam bom jaz zaploskal. Zaenkrat odgovori,
               ki ste jih dali, pa mi ne dajejo razloga, da bi vam zaupal glas. Hvala.</p>
            </sp>
            <sp who="SDZ4:CukjatiFrance">

               <speaker>PREDSEDNIK FRANCE CUKJATI:</speaker>

               <p>Hvala gospodu Juriju. Besedo ima gospod Rupar.</p>
            </sp>
            <sp who="SDZ4:RuparPavel">

               <speaker>PAVEL RUPAR:</speaker>

               <p>Hvala. Seveda bom podprl to vlado. Me pa pravzaprav veseli, da iz ust, obrazložitve
               glasu opozicije ljudje lahko spoznajo, s kom so pravzaprav vsa ta leta imeli opravka.
               Neverjetno, jaz sem tako zelo vesel, da se kaže pravi obraz tako visoko
               inteligentnih, tako hudo učenih ljudi z diplomami <gap n="...."/></p>
            </sp>
            <sp who="SDZ4:CukjatiFrance">

               <speaker>PREDSEDNIK FRANCE CUKJATI:</speaker>

               <p>Gospod Rupar, obrazložitev glasu, prosim.</p>
            </sp>
            <sp who="SDZ4:RuparPavel">

               <speaker>PAVEL RUPAR:</speaker>

               <p>Ja, obrazlagam. Pravzaprav sem vesel in še bolj bom, če bodo ljudje to zaznali, da
               vendarle obstaja tudi drug obraz odhajajočih. Morda samo dva. Vem, da me boste spet
               opomnili, sem že navajen. Recimo vesel sem besed gospoda Cvikla. Vem, da je in
               izobražen <gap n="..."/></p>
            </sp>
            <sp who="SDZ4:CukjatiFrance">

               <speaker>PREDSEDNIK FRANCE CUKJATI:</speaker>

               <p>Gospod Rupar, prosim, ne polemike, kajti poslanec ne more replicirati.</p>
            </sp>
            <sp who="SDZ4:RuparPavel">

               <speaker>PAVEL RUPAR:</speaker>

               <p>Saj ne bom nič čezenj rekel. Hočem reči samo to, da sem vesel, da bi želel, da
               spozna, da vsak vsega ne ve na tem svetu, da se noben ni rodil pameten in sem tudi
               prepričan, da recimo on ne zna zavezati čevljev na pet načinov, jaz sem 100%, da ne.
               In navsezadnje tudi, čas bo, da se odklopite <gap n="...."/> saj ne govorim vam, gospod Cvikl,
               ampak sosedu, da se odklopite od državne <q>"flaške"</q>, stekleničke z državnim
               <gap n="..."/><stage xml:id="Izredna-04-2004-12-03.stage30">/Opozorilni znak za konec razprave./</stage> in da začnete gledati v prihodnost, kjer bo
               treba tudi kaj drugega narediti, ne samo piti mleko iz državnega proračuna.</p>
            </sp>
            <sp who="SDZ4:CukjatiFrance">

               <speaker>PREDSEDNIK FRANCE CUKJATI:</speaker>

               <p>Gospod Rupel, prosim. Besedo ima gospod Sajovic.</p>
            </sp>
            <sp who="SDZ4:SajovicBorut">

               <speaker>MAG. BORUT SAJOVIC:</speaker>

               <p>Še enkrat lep prijazen dober večer vsem skupaj. Danes smo slišali marsikaj tako z
               leve in z desne. Sam, kot načelen opozicijski poslanec te vlade seveda ne bom podprl.
               Želim pa gospodu Janezu Janši, da jo vodi dobro. Sem pa tudi vesel, da je zmogel
               toliko moči, da je vladi, ki odhaja in ki je za Slovenijo naredila marsikaj dobrega,
               iskreno čestital. In tako bomo ravnali tudi mi po štirih letih. Seveda pa bi vsem
               tistim, ki najbolj pljujejo čez ekipo, ki odhaja, toplo priporočil, da si nastavijo
               ogledalo. Kajti v nekaterih občinah in lokalnih skupnostih, kjer je pa slika ravno
               obratna, se pa vse negativnosti, ki se očitajo LDS, dogajajo v še večji in še hujši
               meri. Srečno!</p>
            </sp>
            <sp who="SDZ4:CukjatiFrance">

               <speaker>PREDSEDNIK FRANCE CUKJATI:</speaker>

               <p>Hvala gospodu Sajovicu. Besedo ima gospod Kovačič.</p>
            </sp>
            <sp who="SDZ4:KovačičDimitrij">

               <speaker>DIMITRIJ KOVAČIČ:</speaker>

               <p>Hvala lepa za besedo, gospod predsednik. Glasoval bom seveda za predlagano ministrsko
               ekipo, saj menim, da je to moja dolžnost, ki so mi jo naložili državljani in
               državljanke Republike Slovenije na teh volitvah. In tu so tudi jasno izrazili svojo
               voljo, da zamenjajo dosedanjo oblast ali vlado, če hočete, in jo nadomestijo z novo.
               In ta nova vlada, o kateri danes odločamo, je rezultat volje volivcev. Volivci so
               dosedanjo vladno koalicijo ocenili in ji na volitvah dali nezaupnico. Za razliko od
               prejšnje nove vlade, ki jo danes potrjujemo, še ne moremo objektivno ocenjevati, kar
               bi nekateri radi. Ocenjevati jo bo mogoče šele potem, ko bo začela delati.
               Demokratične stranke v svetu po nenapisanem pravilu začnejo ocenjevati vlado po
               stotih dneh. Končno oceno pa bodo dali volivci na prihodnjih volitvah. Zato
               priporočam opozicijskim poslancem, da predlagane ministrske ekipe ne ocenjujejo
               danes, ampak šele tedaj, ko bo to objektivno mogoče oziroma takrat, ko se to po
               demokratičnih merilih spodobi. In takrat se naj začne tekma za volivce, ki bo trajala
               vse do prihodnjih volitev, ko bodo volivci izrekli končni rezultat.</p>
               <p>Ker pa je bilo v razpravi dvakrat omenjeno s strani Liberalne demokracije, da je
               eden izmed kandidatov neprimeren za ministra, ker je bil vojak, pa moram reči, poleg
               tega, kar je bilo že povedano s strani predsednika vlade, da nihče nima nikomur
               pravice odrekati ministrske funkcije zgolj zato, ker je ta nekoč služboval v vojski,
               kot da bi bilo to nekaj slabega. To bi pomenilo grobo kršenje njegovih človekovih
               pravic, ki so zagotovljene z ustavo in mednarodnimi konvencijami, da ne govorim o
               enakopravnosti pred zakonom. Jasno pa je, da kandidat kot minister ne bo vojak, saj
               tudi sicer že dolgo ni vojak, pač pa civilna oseba. In zato ne vidim nobenega
               razloga, da te vladne ekipe ne bi podprl. Hvala.</p>
            </sp>
            <sp who="SDZ4:CukjatiFrance">

               <speaker>PREDSEDNIK FRANCE CUKJATI:</speaker>

               <p>Hvala gospodu Kovačiču. Besedo ima gospod Grims. Prosim.</p>
            </sp>
            <sp who="SDZ4:GrimsBranko">

               <speaker>MAG. BRANKO GRIMS:</speaker>

               <p>Hvala za besedo. Moram reči, da me včasih prav neverjeten napuh, pa tudi precej
               ideološke zaslepljenosti, ki ste jo izražali nekateri iz vrst opozicije, prepričuje,
               da ni samo odločitev volivcev, da ste opozicija, ampak da je dobesedno v slovenskem
               nacionalnem interesu, da ste več kot en mandat v opoziciji, da se zazrete vase in
               spoznate, da smo vsi samo ljudje, da nihče ne more biti več od drugega in da smo vsi
               med seboj enaki. Zato bom z veseljem danes z glasom za novo vlado omogočil, da prvi
               mandat prebijete v opoziciji. In ko bom prišel domov, bom moji mali hčerki Lari lahko
               rekel, da je Miklavž prinesel novo vlado in da se z dosedanjo strokovno ukvarja
               njegovo spremstvo. In ker je tisto spremstvo, kot vsi veste, ponavadi oblečeno v
               obleko rdeče barve, bo marsikdo med vami to sprejel pravzaprav kot vrnitev domov,
               vrnitev k svojim koreninam. Vso srečo vam želim.</p>
            </sp>
            <sp who="SDZ4:CukjatiFrance">

               <speaker>PREDSEDNIK FRANCE CUKJATI:</speaker>

               <p>Hvala gospodu Grimsu. Besedo ima gospod Janc.</p>
            </sp>
            <sp who="SDZ4:JancBranko">

               <speaker>BRANKO JANC:</speaker>

               <p>Spoštovani! Dober večer vsem skupaj. Seveda podprl bom to vlado, preprosto zato, ker
               spoštujem voljo volivk in volivcev 3. oktobra in volivci imajo vedno prav. Ker
               verjamem v ekipo ministrov in predsednika vlade, njene dane obljube v tem parlamentu,
               ki bo zasedal v tem štiriletnem mandatu. Ker verjamem v to koalicijo in pogodbo, ki
               prinaša novosti v slovenskem prostoru in mnoge dobre stvari tudi v korist malega
               državljana, malega človeka. Ker verjamem, da bo ta prihodnost, ki jo bo ta nova vlada
               zorala čez nekaj minut ali največ mogoče eno uro, naredilo vse tisto, kar ta vlada ni
               naredila in za Slovenijo prinesla napredek, nove vrednote predvsem pa posluževanja
               etičnega kodeksa vseh tistih, ki bodo v vladi sodelovali.</p>
               <p>Na koncu pa samo še to odhajajoči vladi se želim zahvaliti v mojem osebnem imenu za
               vse dobro, kar je naredila v teh mandatih, tisto kar pa ni, pa verjamem, da bo
               naredila nova vlada gospoda Janeza Janše. Hvala lepa.</p>
            </sp>
            <sp who="SDZ4:CukjatiFrance">

               <speaker>PREDSEDNIK FRANCE CUKJATI:</speaker>

               <p>Hvala gospodu Jancu. Besedo ima gospod Brenčič. Prosim.</p>
            </sp>
            <sp who="SDZ4:BrenčičStanislav">

               <speaker>STANISLAV BRENČIČ:</speaker>

               <p>Hvala lepa za besedo, gospod predsednik. Kolegice in kolegi poslanci, spoštovani
               predsednik vlade! Katerokoli ali kakršnokoli vlado bi danes ta državni zbor potrdil,
               bi bila vlada, ki jo čaka izjemno težko delo. Težje delo kot vse vlade do sedaj,
               morda z izjemo prvo Demosove vlade. Vendar pa sem trdno prepričan, da iz spoznavanja
               ali vedenja, poznavanja načina vladanja te zadnje vlade in delovanja te zadnje
               koalicije, kljub temu, da je ta vlada naredila veliko dobrega - hvala za dobre,
               prijetne stvari, pa tudi za malo manj prijetne, iz katerih smo se nekateri kaj
               naučili - pa stojijo pred to vlado, ki jo sedaj potrjujemo, povsem drugačni izzivi,
               izzivi, ki bodo lahko državi Sloveniji in njenim državljankam in državljanom prinesli
               veliko dobrega. Pomembno pa je, to kar jaz pričakujem, da bo spoštovala dve načeli,
               ki sedaj nista bili dosti spoštovani. Najprej, da bo uvedla pristen partnerski dialog
               in da bo upoštevala subsidiarnost pri upravljanju države. Z veseljem bom vse ministre
               podprl, tudi zato, ne zato, da niso bili dovolj strokovni, kot je bilo rečeno, ampak
               zato, ker imajo tudi več ali manj vsi univerzo, življenje, to pa pomeni, da so
               doživeli marsikakšen padec pa tudi vzpon, in zato so kot ljudje pripravljeni sprejeti
               take velike izzive in obremenitve ter dolžnosti. Podprl bom vlado kot celoto in ji
               želim vse dobro. hvala.</p>
            </sp>
            <sp who="SDZ4:CukjatiFrance">

               <speaker>PREDSEDNIK FRANCE CUKJATI:</speaker>

               <p>Hvala gospodu Brenčiču. Besedo ima gospod Starman. Prosim.</p>
            </sp>
            <sp who="SDZ4:StarmanBojan">

               <speaker>BOJAN STARMAN:</speaker>

               <p>Hvala lepa za besedo, gospod predsednik. Spoštovane poslanke in poslanci, spoštovani
               predsednik vlade! Mogoče nekaj optimističnih podatkov. Povedal bi, da je bilo junija
               2000 slovenskega javnega dolga 1017 milijard. Da ga je 30. junija 2004 1548 milijard
               tolarjev, se pravi 550 milijard več v teh štirih letih, da je bil javni dolg, da so
               bila dana poroštva v višini 261 milijard tolarjev, pred štirimi leti, zadnji veljaven
               podatek je 30. junij 2004, je višina danih poroštev 471 milijard tolarjev. To se
               pravi, da je izračun, ki je bil dan, pa neutemeljenost teh podatkov, seveda, bi bil
               lahko, je bil v višini 390 milijard tolarjev. Ne bi želel novi vladi, da rešuje
               probleme na tak način, da bi se dodatno zadolževali, zato ne morem tega svetovati, da
               bi delali enako, kot je stara vlada. Mislim pa, da je ogromno ogromno rezerv, kjer si
               lahko povečamo novo vrednost, bogastvo vseh Slovencev in seveda tudi možnosti za
               potrošnjo na vseh področjih.</p>
               <p>Mislim, da zelo slabo gospodarimo na področju državnega premoženja, direktno
               državnega ali na nek način paradržavnega preko skladov in drugih institucij, kjer smo
               notri. Ne nadziramo tega premoženja, dovoljujemo, da delujejo slabo te institucije in
               dosegajo slabe poslovne rezultate. Mislim, da je še veliko področij, kjer bi se dalo
               pridobiti dodatne vire za naš proračun in s tem narediti našo Slovenijo lepšo in bolj
               primerno za življenje vseh naših državljanov. Hvala lepa.</p>
            </sp>
            <sp who="SDZ4:CukjatiFrance">

               <speaker>PREDSEDNIK FRANCE CUKJATI:</speaker>

               <p>Hvala gospodu Starmanu. Besedo ima še gospodična Jeraj. Prosim.</p>
            </sp>
            <sp who="SDZ4:JerajAlenka">

               <speaker>ALENKA JERAJ:</speaker>

               <p>Hvala za besedo. Spoštovani! Najprej bi opozorila na dejstvo, da o obveznem branju v
               šoli ne bo odločal minister za kulturo niti predsednik vlade, zato ena izmed knjig,
               ki jo je za obvezno branje v šoli določil nek strokovni organ pri ministrstvu za
               šolstvo in šport, kljub dnevu kulture ne bi smela že celo popoldne zaposlovati tega
               zbora in nekaterih poslancev, ki na to opozarjajo, kot da je od tega odvisna
               prihodnost v naslednjih štirih letih.</p>
               <p>Koalicijska pogodba zavezuje tiste, ki so jo podpisali in se s tem obvezali, da bodo
               naredili vse, da bodo usmeritve iz nje tudi realizirane. Koalicijska pogodba ne
               zavezuje tistih, ki je niste podpisali. In še vedno se čudim tej veliki skrbi in
               strahu, česa vse nova vlada ne bo mogla uresničiti, ker v koalicijsko pogodbo ni
               zapisala nekaterih številk. Prepričana sem, da bo nova vladna ekipa na čelu s
               predsednikom vlade naredila vse, da bo cilje, ki si jih je zastavila v koalicijski
               pogodbi, tudi uresničila, zato jo bom podprla in ji želim uspešno delo.</p>
            </sp>
            <sp who="SDZ4:CukjatiFrance">

               <speaker>PREDSEDNIK FRANCE CUKJATI:</speaker>

               <p>Hvala gospodični Jeraj. Sprašujem, ali želi še kdo obrazložiti svoj glas? Gospod
               Gantar. Še kdo? Gospod Gantar, imate besedo, prosim, za obrazložitev glasu.</p>
            </sp>
            <sp who="SDZ4:GantarPavel">

               <speaker>DR. PAVEL GANTAR:</speaker>

               <p>Hvala lepa. Hvala za besedo. Hvala za to možnost. Sam seveda ne bom podprl predloga
               kandidatov za ministre, ki ga je predlagal predsednik vlade. Preprosto seveda je to
               vlada, ki je v skladu s to koalicijsko pogodbo takšna, da je pač ne morem podpreti.
               Je neka odgovornost, ki je nase ne morem prevzeti. Naša odgovornost in moja
               odgovornost od sedaj naprej leži drugje. Hkrati pa moram vendarle izreči določeno
               priznanje predsedniku vlade za njegov zaključni nastop. Ta je bil takšen, kot sem ga
               pričakoval. Oster, odločen, zajedljiv, včasih celo ciničen. Takšen, kot je, je
               spomnil na izredne seje, spomnil nas je na korupcijo, spomnil na podobne stvari in
               spomnil me je na površno navajanje podatkov in odločitev. Vendar o tem ne bom
               govoril, ker ne želim polemizirati, ker mi danes ne more več odgovarjati.</p>
               <p>Vsekakor pa mislim, da je pred vsako vlado težko obdobje, da vendar skrivanje za to,
               da se nekaj ne da narediti, zatem, ker je druga vlada bila pred tem, seveda, ne bo
               moglo trajati dolgo. Mogoče nekaj časa, mogoče nekaj mesecev, leto dni bo že
               predlogo. Vsi tisti, ki so danes tu, bodo morali pokazati, kaj znajo, in jaz jim iz
               svojih izkušenj resno želim dosti sreče in uspeha, kajti včasih so problemi veliki in
               včasih naše znanje ne dosega vsega tega, kar bi morali storiti. Gospod Starman je
               pokazal, da se da izračunati, če se hoče, in torej bi bilo prav, če bi koalicijski
               izračun tudi naredili, ne pa prelagali te izračune v prihodnje čase. Še enkrat, te
               vlade ne bom podprl.</p>
            </sp>
            <sp who="SDZ4:CukjatiFrance">

               <speaker>PREDSEDNIK FRANCE CUKJATI:</speaker>

               <p>Hvala gospodu Gantarju za obrazložitev glasu. Besedo ima še gospod Gulič.</p>
            </sp>
            <sp who="SDZ4:GuličAleš">

               <speaker>ALEŠ GULIČ:</speaker>

               <p>Spoštovani gospod predsednik. Cenjeni predsednik vlade! Poslanke in poslanci!
               Glasoval bom proti, zaradi tega, ker v koalicijski pogodbi nisem našel konsistentnih
               odgovorov na svoja vprašanja. Nismo jih dobili tudi na nekaterih, vsaj na tistih
               zaslišanjih ne, na katerih sem bil. Če pa smo že kaj dobili je bilo pa tako, da
               pravzaprav me skrbi za svobodo v Republiki Sloveniji. Gospod Janša dobro ve, o čem
               govorim, veste najbrž tudi vsi drugi. Ne gre samo za Vitomila Zupana ali pa za
               Ludvika Mrzela ali pa tudi za današnjega slavljenca dr. Franceta Prešerna, ki je bil
               tudi anatemiziran. Gre tudi za tisto, v kar vodi takšno obnašanje, takšen odnos, gre
               za tisto, kar je Ivan Tavčar opisal v romanu 4000. Hvala lepa.</p>
            </sp>
            <sp who="SDZ4:CukjatiFrance">

               <speaker>PREDSEDNIK FRANCE CUKJATI:</speaker>

               <p>Hvala gospodu Guliču. Smatram, da je želja po obrazložitvi glasu izčrpana. Zato
               prehajamo na glasovanje. Prej pa prosim, da preverite kartice, ali so ustrezno
               vstavljene. Glasujemo. Glasovanje teče. Glasujemo o predlogu. Glasovalo je 88 poslank
               in poslancev, za je glasovalo 51 poslank in poslancev, proti 37. <stage xml:id="Izredna-04-2004-12-03.stage31">/Aplavz./</stage></p>
               <p><stage xml:id="Izredna-04-2004-12-03.stage32">(Za je glasovalo 51.)</stage> <stage xml:id="Izredna-04-2004-12-03.stage33">(Proti 37.)</stage></p>
               <p>Sklep o vladi je sprejet.</p>
               <p>Ministrici in ministrom Vlade Republike Slovenije čestitam k imenovanju in jim želim
               uspešno opravljanje ministrske dolžnosti. Vabim jih, da v dvorani zasedejo sedeže, ki
               so namenjeni vladi.</p>
               <p>Prosim novoimenovane ministre, da v skladu s 113. členom Ustave Republike Slovenije
               prisežejo pred državnim zborom. Prvi bo zaprisegel dr. Andrej Bajuk, minister za
               finance. Prosim.</p>
            </sp>
            <sp who="SDZ4:BajukAndrej">

               <speaker>DR. ANDREJ BAJUK:</speaker>

               <p>Prisegam, da bom spoštoval ustavni red, da bom ravnal po svoji vesti in z vsemi
               svojimi močmi deloval za blaginjo Slovenije. <stage xml:id="Izredna-04-2004-12-03.stage34">/Aplavz./</stage></p>
            </sp>
            <sp who="SDZ4:CukjatiFrance">

               <speaker>PREDSEDNIK FRANCE CUKJATI:</speaker>

               <p>Naslednji bo prisegel mag. Janez Božič, minister za promet. Prosim.</p>
            </sp>
            <sp who="SDZ4:BožičJanez">

               <speaker>MAG. JANEZ BOŽIČ:</speaker>

               <p>Prisegam, da bom spoštoval ustavni red, da bom ravnal po svoji vesti in z vsemi
               svojimi močmi deloval za blaginjo Slovenije. <stage xml:id="Izredna-04-2004-12-03.stage35">/Aplavz./</stage></p>
            </sp>
            <sp who="SDZ4:CukjatiFrance">

               <speaker>PREDSEDNIK FRANCE CUKJATI:</speaker>

               <p>Naslednji bo prisegel specialist akademske stopnje Andrej Bručan, minister za
               zdravje. Prosim.</p>
            </sp>
            <sp who="SDZ4:BručanAndrej">

               <speaker>ANDREJ BRUČAN:</speaker>

               <p>Prisegam, da bom spoštoval ustavni red, da bom ravnal po svoji vesti in z vsemi
               svojimi močmi deloval za blaginjo Slovenije. <stage xml:id="Izredna-04-2004-12-03.stage36">/Aplavz./</stage></p>
            </sp>
            <sp who="SDZ4:CukjatiFrance">

               <speaker>PREDSEDNIK FRANCE CUKJATI:</speaker>

               <p>Naslednji bo prisegel mag. Janez Drobnič, minister za delo, družino in socialne
               zadeve. Prosim.</p>
            </sp>
            <sp who="SDZ4:DrobničJanez">

               <speaker>MAG. JANEZ DROBNIČ:</speaker>

               <p>Prisegam, da bom spoštoval ustavni red, da bom ravnal po svoji vesti in z vsemi
               svojimi močmi deloval za blaginjo Slovenije. <stage xml:id="Izredna-04-2004-12-03.stage37">/Aplavz./</stage></p>
            </sp>
            <sp who="SDZ4:CukjatiFrance">

               <speaker>PREDSEDNIK FRANCE CUKJATI:</speaker>

               <p>Naslednji bo prisegel gospod Karl Erjavec, minister za obrambo. Prosim.</p>
            </sp>
            <sp who="SDZ4:ErjavecKarl">

               <speaker>KARL ERJAVEC:</speaker>

               <p>Prisegam, da bom spoštoval ustavni red, da bom ravnal po svoji vesti in z vsemi
               svojimi močmi deloval za blaginjo Slovenije. <stage xml:id="Izredna-04-2004-12-03.stage38">/Aplavz./</stage></p>
            </sp>
            <sp who="SDZ4:CukjatiFrance">

               <speaker>PREDSEDNIK FRANCE CUKJATI:</speaker>

               <p>Naslednja bo prisegla gospa Marija Lukačič, ministrica za kmetijstvo, gozdarstvo in
               prehrano. Prosim.</p>
            </sp>
            <sp who="SDZ4:LukačičMarija">

               <speaker>MARIJA LUKAČIČ:</speaker>

               <p>Prisegam, da bom spoštovala ustavni red, da bom ravnala po svoji vesti in z vsemi
               svojimi močmi delovala za blaginjo Slovenije. <stage xml:id="Izredna-04-2004-12-03.stage39">/Aplavz./</stage></p>
            </sp>
            <sp who="SDZ4:CukjatiFrance">

               <speaker>PREDSEDNIK FRANCE CUKJATI:</speaker>

               <p>Naslednji bo prisegel gospod Dragutin Mate, minister za notranje zadeve. Prosim.</p>
            </sp>
            <sp who="SDZ4:MateDragutin">

               <speaker>DRAGUTIN MATE:</speaker>

               <p>Prisegam, da bom spoštoval ustavni red, da bom ravnal po svoji vesti in z vsemi
               svojimi močmi deloval za blaginjo Slovenije. <stage xml:id="Izredna-04-2004-12-03.stage40">/Aplavz./</stage></p>
            </sp>
            <sp who="SDZ4:CukjatiFrance">

               <speaker>PREDSEDNIK FRANCE CUKJATI:</speaker>

               <p>Naslednji bo prisegel gospod Janez Podobnik, minister za okolje in prostor. Prosim.
           </p>
            </sp>
            <sp who="SDZ4:PodobnikJanez">

               <speaker>JANEZ PODOBNIK:</speaker>

               <p>Prisegam, da bom spoštoval ustavni red, da bom ravnal po svoji vesti in z vsemi
               svojimi močmi deloval za blaginjo Slovenije. <stage xml:id="Izredna-04-2004-12-03.stage41">/Aplavz./</stage></p>
            </sp>
            <sp who="SDZ4:CukjatiFrance">

               <speaker>PREDSEDNIK FRANCE CUKJATI:</speaker>

               <p>Naslednji bo prisegel dr. Dimitrij Rupel, minister za zunanje zadeve.</p>
            </sp>
            <sp who="SDZ4:RupelDimitrij">

               <speaker>DR. DIMITRIJ RUPEL:</speaker>

               <p>Prisegam, da bom spoštoval ustavni red, da bom ravnal po svoji vesti in z vsemi
               svojimi močmi deloval za blaginjo Slovenije. <stage xml:id="Izredna-04-2004-12-03.stage42">/Aplavz./</stage></p>
            </sp>
            <sp who="SDZ4:CukjatiFrance">

               <speaker>PREDSEDNIK FRANCE CUKJATI:</speaker>

               <p>Naslednji bo prisegel dr. Vasko Simoniti, minister za kulturo. Prosim.</p>
            </sp>
            <sp who="SDZ4:SimonitiVasko">

               <speaker>DR. VASKO SIMONITI:</speaker>

               <p>Prisegam, da bom spoštoval ustavni red, da bom ravnal po svoji vesti in z vsemi
               svojimi močmi deloval za blaginjo Slovenije. <stage xml:id="Izredna-04-2004-12-03.stage43">/Aplavz./</stage></p>
            </sp>
            <sp who="SDZ4:CukjatiFrance">

               <speaker>PREDSEDNIK FRANCE CUKJATI:</speaker>

               <p>Naslednji bo prisegel dr. Lovro Šturm, minister za pravosodje. Prosim.</p>
            </sp>
            <sp who="SDZ4:ŠturmLovro">

               <speaker>DR. LOVRO ŠTURM:</speaker>

               <p>Prisegam, da bom spoštoval ustavni red, da bom ravnal po svoji vesti in z vsemi
               svojimi močmi deloval za blaginjo Slovenije. <stage xml:id="Izredna-04-2004-12-03.stage44">/Aplavz./</stage></p>
            </sp>
            <sp who="SDZ4:CukjatiFrance">

               <speaker>PREDSEDNIK FRANCE CUKJATI:</speaker>

               <p>Naslednji bo zaprisegel dr. Gregor Virant, minister za javno upravo. Prosim.</p>
            </sp>
            <sp who="SDZ4:VirantGregor">

               <speaker>DR. GREGOR VIRANT:</speaker>

               <p>Prisegam, da bom spoštoval ustavni red, da bom ravnal po svoji vesti in z vsemi
               svojimi močmi deloval za blaginjo Slovenije. <stage xml:id="Izredna-04-2004-12-03.stage45">/Aplavz./</stage></p>
            </sp>
            <sp who="SDZ4:CukjatiFrance">

               <speaker>PREDSEDNIK FRANCE CUKJATI:</speaker>

               <p>Naslednji bo zaprisegel mag. Andrej Vizjak, minister za gospodarstvo. Prosim.</p>
            </sp>
            <sp who="SDZ4:VizjakAndrej">

               <speaker>MAG. ANDEJ VIZJAK:</speaker>

               <p>Prisegam, da bom spoštoval ustavni red, da bom ravnal po svoji vesti in z vsemi
               svojimi močmi deloval za blaginjo Slovenije. <stage xml:id="Izredna-04-2004-12-03.stage46">/Aplavz./</stage></p>
            </sp>
            <sp who="SDZ4:CukjatiFrance">

               <speaker>PREDSEDNIK FRANCE CUKJATI:</speaker>

               <p>Naslednji bo zaprisegel dr. Jure Zupan, minister za visoko šolstvo, znanost in
               tehnologijo. Prosim.</p>
            </sp>
            <sp who="SDZ4:ZupanJure">

               <speaker>DR. JURE ZUPAN:</speaker>

               <p>Prisegam, da bom spoštoval ustavni red, da bom ravnal po svoji vesti in z vsemi
               svojimi močmi deloval za blaginjo Slovenije. <stage xml:id="Izredna-04-2004-12-03.stage47">/Aplavz./</stage></p>
            </sp>
            <sp who="SDZ4:CukjatiFrance">

               <speaker>PREDSEDNIK FRANCE CUKJATI:</speaker>

               <p>Naslednji in zadnji bo zaprisegel dr. Milan Zver, minister za šolstvo in šport.
               Prosim.</p>
            </sp>
            <sp who="SDZ4:ZverMilan">

               <speaker>DR. MILAN ZVER:</speaker>

               <p>Prisegam, da bom spoštoval ustavni red, da bom ravnal po svoji vesti in z vsemi
               svojimi močmi deloval za blaginjo Slovenije. <stage xml:id="Izredna-04-2004-12-03.stage48">/Aplavz./</stage></p>
            </sp>
            <sp who="SDZ4:CukjatiFrance">

               <speaker>PREDSEDNIK FRANCE CUKJATI:</speaker>

               <p>Ker so bili poslanci dr. Andrej Bajuk, specialist akademske stopnje Andrej Bručan,
               mag. Janez Drobnič, mag. Andrej Vizjak in dr. Milan Zver imenovani za ministre, v
               skladu s 14. členom zakona o poslancih začasno ne morejo več opravljati poslanske
               funkcije. O tem bom takoj obvestil republiško volilno komisijo in jo zaprosil, da
               zboru sporoči, kateri kandidati bodo v skladu s 14. členom zakona o poslancih
               nadomestili navedene poslance.</p>
               <p>Na podlagi obvestila republiške volilne komisije bo mandatno-volilna komisija
               državnega zbora pripravila poročilo in predlagala potrditev mandatov ter o svojih
               ugotovitvah poročala zboru. S tem spoštovane poslanke in spoštovani poslanci,
               zaključujem to točko dnevnega reda in s tem tudi zaključujem 4. izredno sejo
               Državnega zbora Republike Slovenije. Vse prisotne vabim v preddverje na kratko
               slovesnost in zdravico.</p>
               <stage type="time">(Seja je bila končana 3. decembra 2004 ob 19.58 uri.)</stage>
            </sp>
         </div>
      </body>
   </text>
</TEI>