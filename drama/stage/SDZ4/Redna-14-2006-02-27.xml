<?xml version="1.0" encoding="UTF-8"?><TEI xmlns="http://www.tei-c.org/ns/1.0" xmlns:xi="http://www.w3.org/2001/XInclude" xml:id="Redna-14-2006-02-27">
   <teiHeader>
      <fileDesc>
         <titleStmt>
            <title>Zapisniki sej Državnega zbora Republike Slovenije</title>
            <respStmt>
               <persName>Andrej Pančur</persName>
               <resp xml:lang="sl">Kodiranje TEI</resp>
               <resp xml:lang="en">TEI corpus encoding</resp>
            </respStmt>
         </titleStmt>
         <publicationStmt>
            <publisher>
               <orgName xml:lang="sl">Inštitut za novejšo zgodovino</orgName>
               <orgName xml:lang="en">Institute of Contemporary History</orgName>
               <ref target="http://www.inz.si/">http://www.inz.si/</ref>
               <address>
                  <street>Kongresni trg 1</street>
                  <settlement>Ljubljana</settlement>
                  <postCode>1000</postCode>
                  <country xml:lang="sl">Slovenija</country>
                  <country xml:lang="en">Slovenia</country>
               </address>
               <email>inz@inz.si</email>
            </publisher>
            <distributor>DARIAH-SI</distributor>
            <distributor>CLARIN.SI</distributor>
            <availability status="free">
               <licence>http://creativecommons.org/licenses/by/4.0/</licence>
               <p xml:lang="en">This work is licensed under the <ref target="http://creativecommons.org/licenses/by/4.0/">Creative Commons
                                Attribution 4.0 International License</ref>.</p>
               <p xml:lang="sl">To delo je ponujeno pod <ref target="http://creativecommons.org/licenses/by/4.0/">Creative Commons
                                Priznanje avtorstva 4.0 mednarodna licenca</ref>.</p>
            </availability>
            <date when="2019-01-10+01:00"/>
         </publicationStmt>
         <sourceDesc>
            <bibl>
               <idno type="custom" subtype="day">SZA|244A9124420CC0B7C12571250039D17E</idno>
               <idno type="URI">https://www.dz-rs.si/wps/portal/Home/deloDZ/seje/evidenca?mandat=IV&amp;type=sz&amp;uid=244A9124420CC0B7C12571250039D17E</idno>
            </bibl>
         </sourceDesc>
      </fileDesc>
      <profileDesc>
         <settingDesc>
            <setting who="#Redna-14-2006-02-27.DZ" n="14">
               <name>Redna</name>
               <date when="2006-02-27"/>
            </setting>
         </settingDesc>
         <particDesc>
            <listOrg>
               <org xml:id="Redna-14-2006-02-27.DZ">
                  <orgName xml:lang="sl">Državni zbor Republike Slovenije</orgName>
                  <listEvent>
                     <head>Mandat</head>
                     <event n="4" notBefore="2004-10-22" notAfter="2008-10-15">
                        <label>4. mandat (2004-2008)</label>
                     </event>
                  </listEvent>
               </org>
            </listOrg>
         </particDesc>
      </profileDesc>
   </teiHeader>
   <text>
      <body>
         <div>


            <head>DRŽAVNI ZBOR REPUBLIKE SLOVENIJE</head>
            <stage type="session">14. seja</stage>
            <stage type="date">(27. februar 2006)</stage>
            <stage type="chairman">Sejo je vodil France Cukjati, predsednik državnega zbora.</stage>
            <stage type="time">Seja se je pričela ob 14.01 uri. </stage>


            <sp who="SDZ4:CukjatiFrance">

               <speaker>PREDSEDNIK FRANCE CUKJATI:</speaker>

               <p>Spoštovane kolegice poslanke in kolegi poslanci, gospe in gospodje! Prosim, da
               zasedete svoja mesta. Pričenjam 14. sejo Državnega zbora Republike Slovenije, ki je
               bila sklicana na podlagi prvega odstavka 57. člena poslovnika državnega zbora.
               Obveščen sem, da so zadržani in se današnje seje ne morejo udeležiti naslednje
               poslanke in poslanci: Anton Anderlič, Aurelio Juri, Josip Bajc od 15. ure dalje,
               Roberto Battelli, Feri Horvat, Ivan Jelen, Breda Pečan, Milan Petek, Jakob Presečnik.
               Na sejo sem vabil predsednika vlade Republike Slovenije, gospoda Janeza Janšo k 1.
               točki, predstavnike vlade Republike Slovenije k vsem točkam dnevnega reda,
               predstavnika Organizacije slovenskih narodnih manjšin ter slovenskih izseljencev in
               zdomcev k 13. točki, predstavnika Slovenske odškodninske družbe k 24. točki, ter
               predstavnika Sodnega sveta k 31. točki dnevnega reda. Vse lepo pozdravljam.</p>
               <p>Prehajamo na določitev dnevnega reda 14. seje Državnega zbora Republike Slovenije.
               Predlog dnevnega reda smo pripravili v skladu z 59. členom poslovnika in ste ga
               prejeli s sklicem seje, dne 17. februarja 2006. O predlogu dnevnega reda bomo
               odločali v skladu z drugim odstavkom 64. člena poslovnika državnega zbora. Predlogov
               za umik točke z dnevnega reda nisem prejel.</p>
               <p>Prehajamo na predlog za širitev dnevnega reda. Odbor za lokalno samoupravo in
               regionalni razvoj predlaga, da se dnevni red razširi z obravnavo predloga odloka o
               razpisu referenduma in določitvi referendumskih območij za ustanovitev občin ter za
               določitev oziroma spremembo njihovih območij. Predlog odbora ste prejeli danes s
               pošiljko. Želi besedo predstavnik predlagatelja širitve dnevnega reda? <stage xml:id="Redna-14-2006-02-27.stage5">(Ne.)</stage> Želijo
               besedo predstavniki poslanskih skupin? <stage xml:id="Redna-14-2006-02-27.stage6">(Ne.)</stage> Preden preidemo na glasovanje, prosim
               poslanke in poslance, da preverijo delovanje glasovalne naprave, in sicer mora na
               desni strani vložene kartice goreti oranžna lučka. Prehajamo na odločanje o predlogu
               za širitev dnevnega reda za obravnavo predloga odloka o razpisu referenduma in
               določitvi referendumskih območij za ustanovitev občin ter za določitev oziroma
               spremembo njihovih območij. Glasujmo. Navzočih je 69 poslank in poslancev. Za jih je
               glasovalo 63, proti 12.</p>
               <p><stage xml:id="Redna-14-2006-02-27.stage7">(Za je glasovalo 63.)</stage> <stage xml:id="Redna-14-2006-02-27.stage8">(Proti 1.)</stage></p>
               <p>Ugotavljam, da je predlog za širitev sprejet.</p>
               <p>Zbor bo to točko obravnaval kot 20.a točko dnevnega reda, to je v sredo, 1. marca,
               po 20. točki.</p>
               <p>Tako predlagam zboru, da za današnjo sejo določi dnevni red, kot ste ga prejeli s
               sklicem in seveda z ravnokar sprejeto dopolnitvijo. Glasujemo. Glasovanje o dnevnem
               redu teče. Navzočih je 72 poslank in poslancev, za jih je glasovalo 69, proti nihče.</p>
               <p><stage xml:id="Redna-14-2006-02-27.stage9">(Za je glasovalo 69.)</stage> <stage xml:id="Redna-14-2006-02-27.stage10">(Proti nihče.)</stage></p>
               <p>Ugotavljam, da je dnevni red 14. seje zbora določen.</p>
               <p>S tem prekinjam sejo in jo bomo nadaljevali ob 15.00 uri s prvo točko dnevnega reda.</p>
               <stage type="time">(Seja je bila prekinjena ob 14.05 uri in se je nadaljevala ob 15.01 uri.)</stage>
            </sp>
            <sp who="SDZ4:CukjatiFrance">

               <speaker>PREDSEDNIK FRANCE CUKJATI:</speaker>

               <p>Spoštovane poslanke, spoštovani poslanci, nadaljujemo s prekinjeno 14. sejo Državnega
               zbora Republike Slovenije.</p>
               <p>Prehajamo na <title>1. TOČKO DNEVNEGA REDA, TO JE NA VPRAŠANJA POSLANK IN POSLANCEV.</title> V zvezi s to točko dnevnega reda sem v poslovniškem roku prejel pisne prijave 27
               poslank in poslancev. Vrstni red postavljanja poslanskih vprašanj je določen na
               podlagi dogovora z vodji poslanskih skupin in v skladu z 244. in drugim odstavkom
               245. člena ter 247. člena poslovnika državnega zbora. Na prva tri vprašanja poslancev
               opozicije in na poslansko vprašanje poslanca vladajoče koalicije bo odgovoril
               predsednik vlade. Za tem bodo posamezni ministri odgovorili na poslanska vprašanja,
               postavljena na 12. in 13. seji zbora, na katera zaradi odsotnosti niso odgovorili.
               Poslanec, ki je prijavil dve vprašanji, bo drugo vprašanje postavil potem, ko bodo
               vsi prijavljeni poslanci postavili po eno vprašanje. Poslanci imajo za postavitev
               vprašanja na voljo 3 minute. Predsednik vlade in minister odgovorijo na vprašanje
               največ v petih minutah, enako tudi, če je vprašanje postavljeno več ministrom.
               Poslanec, ki ne bo zadovoljen z odgovorom, lahko zahteva dopolnitev odgovora, ne more
               pa postaviti dodatnega vprašanja. Prosim poslance, da ste na to pozorni. Obrazložitev
               zahteve za dopolnitev odgovora poslanec predstavi v dveh minutah, dopolnitev odgovora
               pa sme trajati največ 3 minute.</p>
               <p>V zvezi s to točko dnevnega reda so se za danes opravičili naslednji ministri:
               minister za zunanje zadeve doktor Dimitrij Rupel, minister za promet magister Janez
               Božič od 16.00 ure dalje, ne, je prisoten, opravičil se je tudi magister Andrej
               Vizjak, minister za gospodarstvo.</p>
               <p>V primeru, da poslanec na postavljeno vprašanje danes ne bo dobil odgovora, mu
               morata predsednik vlade ali minister v 30-ih dneh predložiti pisni odgovor, ki bo
               objavljen v glasilu državnega zbora. Poslanec, ki je postavil vprašanje, na katerega
               ni bilo odgovorjeno, lahko izjavi, da vztraja pri ustnem odgovoru. V tem primeru bom
               vprašanje uvrstil na naslednjo redno sejo državnega zbora. Na klop ste prejeli
               pregled poslanskih vprašanj in pobud, na katera v poslovniškem roku še ni bilo
               odgovorjeno.</p>
               <p>Prehajamo na predstavitev poslanskih vprašanj. Kot že rečeno, bo na prva štiri
               vprašanja odgovarjal predsednik vlade, gospod Janez Janša. Prvi bo poslansko
               vprašanje postavil doktor Pavel Gantar. Izvolite.</p>
            </sp>
            <sp who="SDZ4:GantarPavel">

               <speaker>DR. PAVEL GANTAR:</speaker>

               <p>Hvala lepa gospod predsednik. Spoštovani gospod predsednik vlade! V pismu, ki ste ga
               naslovili predsednikom parlamentarnih strank ter poslank in poslancev madžarske in
               italijanske narodnosti v državnem zboru, ste ponudili predlog sporazuma, s katerim bi
               se parlamentarne politične stranke zavezale k tvornemu sodelovanju pri iskanju
               najboljših rešitev za izzive, s katerimi se srečuje Slovenija. Vašega poziva, gospod
               predsednik, ne razumem samo kot izraz vaše pripravljenosti, da se o pomembnih
               razvojnih vprašanjih, s katerimi se srečuje naša država, usklajujte s čim širšim
               krogom relevantnih političnih akterjev, v resnici na ljubo te pripravljenosti do
               sedaj niste ravno veliko pokazali, pač pa tudi kot izraz stiske, v kateri ste se
               znašli. To stisko bi lahko opisali kot razkorak med na eni strani na buhlo reformsko
               retoriko velikih sprememb in na drugi strani z vsakodnevno politiko majhnih,
               legalističnih in implementalističnih ukrepov vlade in parlamentarne koalicije.
               Skratka, od načrtovanih ukrepov še nismo videli veliko, prav obratno. V zadnjem letu
               je koalicija, ki jo vodite po našem mnenju sprejela kar nekaj zakonov in drugih
               ukrepov, ki po našem trdnem prepričanju so v nasprotju s strategijo razvoja Slovenije
               pa tudi z okvirjem gospodarskih, socialnih reform. Med antireformo naravnane ukrepe
               vsekakor štejem nesmotrno spremembo pokojninske zakonodaje, ki postavlja pod
               vprašanje vzdržnost pokojninskega sistema in škodljivo razvojno in politično delitev
               Slovenije na dve kohezijski regiji in še bi lahko našteval.</p>
               <p>Zato Vas, gospod predsednik vlade, sprašujem: Ali ste pripravljeni pristati na
               temeljit pregled in revizijo tistih zakonov, podzakonskih aktov in drugih ukrepov, ki
               so bili sprejeti v mandatu vaše vlade, ki po našem mnenju, po mnenju poslanskega
               kluba LDS, odstopajo od deklariranih razvojnih usmeritev Slovenije, ali ste
               pripravljeni to storiti kot prvi korak k oblikovanju eventualnega sporazuma o
               določenih razvojnih vprašanjih v Sloveniji? Hvala lepa.</p>
            </sp>
            <sp who="SDZ4:CukjatiFrance">

               <speaker>PREDSEDNIK FRANCE CUKJATI:</speaker>

               <p>Hvala gospodu Gantarju. Gospod predsednik, izvolite.</p>
            </sp>
            <sp who="SDZ4:JanšaJanez">

               <speaker>JANEZ JANŠA:</speaker>

               <p>Hvala lepa za vprašanje. Drži, da sem na vse parlamentarne stranke in na poslanko in
               poslanca madžarske in italijanske narodnosti naslovil pobudo, s katero želi vlada
               pridobiti čim širše soglasje v zvezi s prihodnjim razvojem Slovenije. Pobuda ne nosi
               slučajno naslova Partnerstvo za razvoj. Ne drži pa to, da smo se za ta korak odločili
               po tem, ko drugi niso uspeli.</p>
               <p>Kajti, kot sem napisal tudi v pismu ob sami pobudi, upam, da ste ga prebrali, je to
               moj tretji poizkus. V prvih dveh sem na posebne neposredne razgovore oziroma sestanke
               že povabil predsednike parlamentarnih strank, obakrat je do teh sestankov prišlo
               najprej, še prej preden je vlada sploh sprejela predlog okvira gospodarskih in
               socialnih reform. Na tistem sestanku se je takrat ugotovilo, da so pač parlamentarne
               stranke še premalo seznanjene z gradivom, zaradi tega so si ali pa ste si vzeli nekaj
               tednov časa za razmislek, potem je sledil drugi sestanek, ko je bilo gradivo
               predelano. Na tistem sestanku pa smo enostavno prišli do spoznanja, da pri večini
               opozicijskih strank ni pripravljenosti za pogovor, zato takrat pogovora nismo
               nadaljevali. Razpravljalo se je samo o enem od 70-ih predlaganih ukrepov. Ne vem, ali
               zato, kar pač tisti, ki so prišli na sestanke, gradiva niso niti po treh tednih
               prebrali, ker so se v tem času ukvarjali z drugimi stvarmi, ali pa zato, ker se je
               enostavno iskalo izgovor zakaj ne sodelovati pri tem projektu.</p>
               <p>Ponavljam še enkrat, vlada je prej, preden je sploh sprejela predlog v okviru
               gospodarskih in socialnih reform, to gradivo ponudila v obravnavo v morebitno
               dopolnitev in v neko, kolikor je možno, večinsko soglasje. Šele potem, ko do tega ni
               prišlo, predvsem zaradi nepripravljenosti največje opozicijske stranke, je vlada
               potem ta okvir sprejela in je šla tudi v pripravo nekaterih ukrepov. Vendar so že
               takrat dejali, da bomo naredili še en poskus prej, preden bodo ključni predlogi
               zakonov prišli v državni zbor. In ta poskus je sedaj pred vami v obliki pobude
               Partnerstvo za razvoj.</p>
               <p>Ne drži, da gre tukaj samo za ponavljanje nekih splošnih ciljev v tem smislu, da se
               samo prepisuje iz strategije razvoja Slovenije načelne opredelitve, kajti v tem
               dokumentu Partnerstva za razvoj so vsebovane tudi ključne usmeritve v okviru
               gospodarskih in socialnih reform, predvsem ko gre za spremembo davčne zakonodaje
               oziroma za davčno reformo, ko gre za večjo fleksibilnost trga dela in ko gre za
               privatizacijo. To so tri ključna področja, ki so v tem okviru dodelana in ki so v
               smislu opredelitev, da je to naš skupni cilj, povzeta tudi v tem dokumentu, ki ste ga
               dobili, z imenom Partnerstvo za razvoj.</p>
               <p>Že takrat, ko sem ta dokument poslal in ko sem ga tudi predstavil javnosti sem
               dejal, da si ne predstavljam, da podpis tega dokumenta pomeni, da je možno potem tudi
               vsak posamičen podzakonski akt, in na stotine jih je potrebnih zato, da se ta projekt
               realizira, uskladiti znotraj, ne vem, absolutne ali dvotretjinske parlamentarne
               večine, prej, preden se to sploh pošlje v parlamentarno proceduro. To bi bila
               iluzija. In zato česa takšnega tudi nismo predlagali. Mi si predstavljamo, da bi bilo
               možno ob, seveda, predpostavljeni dobronamernosti tudi z druge strani, doseči
               soglasje na podoben način, kot smo ga dosegli, ko je šlo za vstopanje Slovenije v EU
               ali v Nato, kjer smo takrat mi, kot opozicija, podpirali cilje, ključne korake, nismo
               pa zahtevali, da vlada vsak ukrep preden ga sprejme, uskladi tudi z nami, ker bi bilo
               to iluzorno. In imamo zelo praktičen primer, ko so stvari dobro tekle in samo
               predlagamo, da ga ponovimo.</p>
            </sp>
            <sp who="SDZ4:CukjatiFrance">

               <speaker>PREDSEDNIK FRANCE CUKJATI:</speaker>

               <p>Hvala gospodu predsedniku. Gospod Gantar, želite dopolnitev odgovora? Izvolite.</p>
            </sp>
            <sp who="SDZ4:GantarPavel">

               <speaker>DR. PAVEL GANTAR:</speaker>

               <p>Dopolnitev vprašanja. Odgovor me ni preveč navdušil. Mislim, da je gospod predsednik
               vlade povedal nekaj, kar je na splošno znanje že večkrat povedal. Na moje konkretno
               vprašanje: Ali je predsednik vlade pripravljen, da v okviru tega dogovora gremo skozi
               nekatere temeljne, nekatere, ne vse, jasno, se razume, nekatere zakone, nekatere
               ukrepe, ki po našem mnenju odstopajo od reformske politike, tudi te, ki ste jo vi
               predlagali, na to vprašanje nisem dobil odgovora. Zakaj postavljam to vprašanje? Ker
               se nam zdi, gospod predsednik, enostavno rečeno, Sizifovo delo, da bi se mi ukvarjali
               skupaj z vami o nekaterih stvareh, za katere mislimo, da imamo podobna stališča,
               hkrati bi pa vi z druge strani sprejemali ukrepe, ki so popolnoma v nasprotju s tem,
               kar mi menimo, da je prav.</p>
               <p>Ne bom dolg, ampak preden bom zastavil dopolnilno vprašanje bi rekel še to. Glejte,
               v svetu že zadnjih 15, 20 let teče razprava, kaj je tisto, kar je nekatere države,
               regije in mesta dvignilo nad druge, da so se hitreje se tehnološko, gospodarsko
               razvijale. Ogromno raziskav je bilo narejenih. Jaz bi rad povedal, da v zadnjem času
               vzbuja popularnost neka knjiga nekega sociologa z naslovom Vzpon kreativnega oziroma
               ustvarjalnega razreda. Tu pred sabo jo imam. Ta knjiga pove zelo enostavno. Ta vzpon
               je bil povsod tam, kjer je bila toleranca in strpnost. To kar nas skrbi je to, da
               zmanjšujete stopnjo tolerance in strpnosti v družbi, odnos do tujih in tako naprej,
               hkrati pa greste v gospodarske reforme. To ne gre. Povečati je treba toleranco in
               strpnost. In zato še enkrat postavljam vprašanje: Ali ste pripravljeni se usesti
               okoli nekaterih temeljnih vsakodnevnih vprašanj, ki se vežejo na razvoj Slovenije in
               okoli zakonov, ki ste jih že sprejeli? Hvala lepa.</p>
            </sp>
            <sp who="SDZ4:CukjatiFrance">

               <speaker>PREDSEDNIK FRANCE CUKJATI:</speaker>

               <p>Hvala. Gospod predsednik, izvolite.</p>
            </sp>
            <sp who="SDZ4:JanšaJanez">

               <speaker>JANEZ JANŠA:</speaker>

               <p>Hvala. Zdaj običajno jaz osebno ne pričakujem odgovorov na retorična vprašanja.
               Torej, jaz mislim, da to, kar je napisano, kar ste zdaj delno povzeli, v glavnem je
               pa napisano na petih straneh pisma, s katerim je Liberalna demokracija odgovorila na
               to mojo pozitivno pobudo. Te stvari so dodane tako zaradi retorike, zdaj vidim, da
               temu očitno ni tako. Zdaj v tem pismu in deloma tudi s tem, kar ste zdaj povedal,
               izražate pričakovanje, da bomo kot pogoj za to, da se boste vi pripravljeni
               pogovarjati o pobudi Partnerstvo za razvoj, ne vem, odstopili od referenduma o zakonu
               o RTV-ju, ne vem, kako bi mi to naredili, da bomo spremenili nekatere zakone, ki so
               bili že sprejeti, ki nimajo blage veze s prihodnjim razvojem Slovenije in tako
               naprej. Najbrž ne pričakujete resnih odgovorov na takšna vprašanja. Tisto kar smo mi
               ponudili je vse napisano v dokumentu Partnerstvo za razvoj in ta dokument je
               popolnoma jasen in bi želeli tudi, da dobimo poštene in realne odgovore na takšno
               ponudbo, ne pa da se zdaj malodane od nas zahteva, da razveljavimo volitve iz leta
               2004 zato, da se bo Liberalna demokracija pripravljena pogovarjati o prihodnosti
               države.</p>
               <p>Posebej me moti to, da smo tukaj v tej argumentaciji zelo neverodostojni. Gospod
               Gantar, v tem pismu ste napisali: vaša vlada, spoštovani gospod predsednik, je s
               spremembo načina usklajevanja višine pokojnin, čemur smo v LDS odločno nasprotovali,
               ogrozila stabilnost pokojninske reforme. Prvič. Vlada ni ogrozila stabilnost
               pokojninske reforme. In drugič, v Liberalni demokraciji temu niste odločno
               nasprotovali, ampak ste glasovali v celoti za zakon. Od 62 poslancev, ki je odločalo
               o zakonu o pokojninskem sistemu, s katerim smo uskladili usklajevanje pokojnin z
               rastjo plač, je 62 poslancev glasovalo za, od tega vsi poslanci Liberalne
               demokracije, ki so se na seji opredelili, nekaj se jih ni opredelilo, vendar tudi
               tisti niso glasovali proti. Koalicija nima 62 glasov. Malo je zakonov, ki so bili v
               tem parlamentu sprejeti s takšnim soglasjem. In govoriti o tem, da ste zakonu odločno
               nasprotovali, je pa malo prehudo.</p>
            </sp>
            <sp who="SDZ4:CukjatiFrance">

               <speaker>PREDSEDNIK FRANCE CUKJATI:</speaker>

               <p>Hvala. Želite<gap n="..."/> Gospod Gantar, proceduralno. Izvolite.</p>
            </sp>
            <sp who="SDZ4:GantarPavel">

               <speaker>DR. PAVEL GANTAR:</speaker>

               <p>Hvala lepa, gospod predsednik. Proceduralno na osnovi drugega odstavka 246. člena
               poslovnika državnega zbora, predlagam, da državni zbor opravi na naslednji seji
               razpravo o odgovoru predsednika vlade. Ta svoj predlog utemeljujem preprosto s tem,
               da dejansko je to vprašanje in tudi odgovor predsednika vlade možnost in priložnost
               za to, da v državnem zboru temeljito in širše spregovorimo o nekaterih ukrepih
               gospodarskih in socialnih reform, o katerih sicer ne bi mogli govoriti v širšem
               kontekstu, pač pa samo pri posameznih zakonih. Sam seveda moram reči, da je cinizem
               predsednika vlade včasih presegel meje, ampak jaz v zvezi s tem z njim ne bom
               tekmoval. Vsekakor se bom spomnil razpravo pokojninski reformi, kaj je kdo ogrozil in
               kaj je ogroženo, če ne verjamete LDS-u, verjamete Komisiji Evropske unije ali
               komurkoli drugemu. Kako so glasovali kateri poslanci, si lahko preberemo, kje so bili
               vaši strahovi, in tudi mi smo želeli določene spremembe in smo jih predlagali in naši
               predlogi niso bili sprejeti.</p>
               <p>Tako da, če pravite, da nekateri ukrepi, ki jih mi predlagamo, da jih revidiramo,
               nimajo blage veze z reformami, potem vam, gospod predsednik, zatrdim, da ni tako.
               Ravno ti imajo še kako pomembno vezo. In ravno to sem hotel povedati, da ne morete
               uveljavljati gospodarskih, socialnih reform v miljeju, ki postaja čedalje bolj
               zategnjen, zaprt in čedalje manj demokratičen in liberalen. Ni reform na takšnem
               miljeju in to so vam pokazale te študije in to je pokazala tudi ta knjiga. Hvala
               lepa.</p>
            </sp>
            <sp who="SDZ4:CukjatiFrance">

               <speaker>PREDSEDNIK FRANCE CUKJATI:</speaker>

               <p>Hvala. O predlogu poslanca dr. Gantarja, da državni zbor na naslednji seji opravi
               razpravo o odgovoru predsednika vlade na njegovo poslansko vprašanje, bo državni zbor
               odločil v okviru jutrišnjih glasovanj.</p>
               <p>Naslednji bo poslansko vprašanje predsedniku vlade postavil gospod Miran Potrč.
               Izvolite.</p>
            </sp>
            <sp who="SDZ4:PotrčMiran">

               <speaker>MIRAN POTRČ:</speaker>

               <p>Hvala lepa, gospod predsednik. Gospodarske in socialne reforme so tudi za poslansko
               skupino Socialnih demokratov ena od bistvenih vprašanj, o katerih moramo v naslednjih
               mesecih in letih govoriti. Zato vaš predlog, z dne 12. februarja, v naši stranki
               razumemo kot spoznanje nujnosti, da razširimo krog sodelujočih pri odločanju o
               reformah, da zagotovimo, da bi z vsebino ekonomskih in socialnih reform soglašal čim
               širši krog ljudi, zaposlenih , sindikatov, ker je to po našem prepričanju pogoj ne le
               za sprejem, predvsem pa tudi za izvajanje reform. Naš predsednik Borut Pahor veste,
               da vam je takšno idejo za skupno oblikovanje programa reform poslal že pred skoraj
               letom dni in zaradi tega v celoti ne morem soglašati z vašo oceno treh pobud, ki so
               bile doslej dane. Na dveh sem bil, tretje pismo sem tudi dobil v vednost. Vendar
               mislim, da to ni bistveno. Bistveno je, da najdemo na podlagi sedanjega stanja
               priložnost, da oblikujemo potrebne skupne dogovore. Pri tem mi sporazuma
               parlamentarnih strank za reformo le ne moremo v celoti enačiti z načinom in vsebino
               dogovora o Evropski uniji in Natu, ker je šlo tam za temeljne politične odločitve.
               Tukaj so pa seveda zelo, zelo pomembni, ne samo odločitev in cilj, ampak ukrepi, po
               katerih bomo cilje dosegli, pri čemer si lahko način uresničevanja posameznega ukrepa
               in posledice, ki jih ima na cilj tudi različno razlagamo.</p>
               <p>In zato, gospod predsednik, sprašujemo naslednje: Kako boste podpisnikom sporazuma o
               partnerstvu za razvoj omogočili, da enakopravno ovrednotijo program predvidenih
               vladnih ukrepov in da zagotovijo tudi z vašim soglasjem, da se iz programa izločijo
               ali pa dopolnijo in spremenijo tisti ukrepi, glede katerih ni soglasja? V katerih
               primerih boste zagotovili podpisnikom na njihovo zahtevo ali opozorilo, pa tudi
               socialnim partnerjem in prizadetim institucijam, da glede določenih vladnih ukrepov
               zahtevajo posebno razpravo in ponovno vrednotenje, preden bi bili ti ukrepi vloženi v
               zakonodajni postopek, ker vemo kaj se potem v državnem zboru dogaja. In končno, kako
               bo s podpisom sporazuma zagotovljeno, da se predlagani vladni ukrepi v državnem zboru
               obravnavajo po rednem postopku, ob aktivni in ločilni vlogi poslanskih skupin ter ob
               spoštovanju ustavne vloge poslank in poslancev, ne pa pod predpostavko, da že vloženo
               mora biti tudi sprejeto? Hvala lepa.</p>
            </sp>
            <sp who="SDZ4:CukjatiFrance">

               <speaker>PREDSEDNIK FRANCE CUKJATI:</speaker>

               <p>Hvala. Gospod predsednik, izvolite.</p>
            </sp>
            <sp who="SDZ4:JanšaJanez">

               <speaker>JANEZ JANŠA:</speaker>

               <p>Hvala za vprašanje. Saj mislim, da sem deloma manj že odgovarjal, ko je spraševal
               gospod Gantar. Najprej naj rečem to, da je dejansko predsednik vaše stranke poslal
               pismo, v katerem je predlagal takšno usklajevanje, ne pred letom dni, pred dobrega
               pol leta, takrat, ko smo začeli govoriti o reformah in še isti teden sem jaz takrat
               sklical prvi sestanek predsednikov parlamentarnih strank in sem dejal, da je to na
               njegovo pobudo, ker sem pač želel testirati kolikšna je dejanska pripravljenost, da
               se to, kar se je pisalo v pismu, tudi naredi. Kaj je bilo o teh dveh sestankih, sem
               povedal vnaprej, to je zdaj moj tretji poskus. Nekatere stvari so se vmes zgodile,
               čas gre dalje, vlada ima odgovornost in pač ne more čakati na to, da se zadnja
               poslanska skupina iz opozicije odloči za dialog. Sem dejal že takrat, ko je bil prvi
               sestanek, in to sem napisal tudi v tem pismu, da je vlada, ko gre za te strateške
               odločitve pripravljena, ne samo potem, ko bodo neki osnutki pripravljeni, te predloge
               oziroma te osnutke usklajevati, ampak, da je pripravljena tudi že prej prisluhniti
               boljšim rešitvam za določene že predlagane ukrepe iz tega okvira gospodarskih in
               socialnih reform, pa tudi kasneje v samem postopku. Že tako se redko zgodi, da bi nek
               zakon, še posebej, če gre za zahtevno sistemsko stvar, bil sprejet točno tak, kot ga
               je vlada predlagala. Že normalna parlamentarna procedura običajno privede do
               izboljšav, do popravkov in tako naprej. Na teh ključnih strateških vprašanjih je
               vlada pripravljena izvajati različna usklajevanja tudi že prej, preden zakon pride v
               parlamentarno proceduro. To sem povedal že na tistem prvem sestanku in danes to
               ponovno ponavljam. Tudi ni ta poskus, da se doseže večje soglasje med parlamentarnimi
               strankami, edini poskus za iskanje soglasja v družbi, paralelno potekajo tudi
               pogajanja v okviru socialnih partnerjev za nov socialni sporazum, kjer želimo
               nekatere ključne okvire uskladiti tudi na tej ravni. Tudi to smo takrat, ko je vlada
               sprejemala ta okvir, obljubili, to obljubo seveda držimo.</p>
               <p>Seveda pa to, kar pravite, to kar ste postavili v prvem delu vprašanja, češ, ali je
               vlada pripravljena odstopiti od vseh rešitev, v zvezi s katerimi ni popolnega
               soglasja, na to pa, žal, ne morem odgovoriti pritrdilno. Sami ste že dolgo v tej hiši
               in veste, da je težko dobiti popolno soglasje. Tudi ko smo še v stari dvorani
               glasovali o ustavnem zakonu, ki je osamosvojil Slovenijo, ni bilo popolnega soglasja,
               so bili 4 proti. Ne pričakujemo čisto popolnega soglasja. Pričakujemo pa, kolikor je
               možno, veliko soglasje. In kot že rečeno, meni se zdi logična s soglasjem, ki je
               obstajalo najbrž ob bolj državotvorni opoziciji, v času, ko je Slovenija stopala v
               EU. Na nek način gre zgolj za nadaljevanje tega koraka, kjer samo formalen vstop v EU
               ni tisto, kar je bil tudi končni cilj. To je bila samo pot. Če pa hočemo ta položaj,
               ki ga imamo sedaj, tudi s pomočjo tega soglasja, ki smo ga gradili v preteklem
               desetletju, dejansko izkoristiti v dobro vseh za skupno blaginjo, potem se je pač
               potrebno odločiti za določeno modernizacijo v Sloveniji. In to modernizacijo sedaj
               želimo sprejeti in potem tudi izpeljati s čim večjim soglasjem. Vsi ki želijo pri tem
               sodelovati, prispevati po svoji moči, so, ste z veseljem vabljeni. In to, kar je
               napisano v tem dokumentu Partnerstvo za razvoj, je dovolj konkretno, je dovolj velika
               obveza, predvsem za vlado, da bi jaz, če bi bil v opoziciji, to ponudbo sprejel.</p>
            </sp>
            <sp who="SDZ4:CukjatiFrance">

               <speaker>PREDSEDNIK FRANCE CUKJATI:</speaker>

               <p>Hvala. Želite gospod Potrč dopolnitev odgovora? Izvolite.</p>
            </sp>
            <sp who="SDZ4:PotrčMiran">

               <speaker>MIRAN POTRČ:</speaker>

               <p>Hvala lepa, gospod predsednik. Vaši odgovori bodo prav gotovo tudi naši poslanski
               skupini, stranki, pomagali pri oblikovanju odločitev.</p>
               <p>Jaz sem na dveh odgovorih, ki ste jih vi sklicali v zvezi s predlaganimi
               gospodarskimi in socialnimi reformami sodeloval in tudi opozoril, da je vsaj zame in
               za poslansko skupino temeljno vprašanje, kako zagotoviti, da je mogoče enakopravno
               obravnavati vsebinska vprašanja, da je mogoče zagotoviti, da se tisto, kar se skupno
               oceni kot sprejemljivo in najboljše, tudi v državnem zboru sprejme. S tem v zvezi mi
               dovolite, da imam pravico imeti o oceni možnosti vpliva opozicije na delovanje
               državnega zbora pač drugačno mnenje od vašega in v zelo redkih primerih smo imeli
               doslej priložnost korektno vplivati na vsebino, več je bilo tistih, ko je tudi v
               primeru, ko vlada ni izražala izrecnega nasprotja, pač povedala, bomo mi kdaj drugič
               uredili stvari boljše, kot vi predlagate, in bolj celovito in zato zavrnila naše
               predloge.</p>
               <p>V zvezi s tem, če prav razumem vaše odgovore, se mi nekaj vprašanj še postavlja. Če
               je želja s podpisom predloga pristati na celoten paket, potem je to seveda
               svojevrstna težava. Če se pričakuje, da bomo lahko v predparlamentarnem postopku
               bistvene stvari usklajevali in dogovorili temeljne rešitve, potem je to dobra
               ponudba. Če se pa pričakuje, da bodo ne glede na dogovorjene stvari mnoge bistvene
               reforme in zahteve in ukrepi šli naprej v proceduro, potem je od njihovega pomena
               odvisno nadaljnje ravnanje. Če so zelo, zelo pomembni, potem bo izsiljevanje ali pa
               zahteva koalicije, da gre na prej, povzročila težave, če so manj pomembne<gap n="..."/></p>
            </sp>
            <sp who="SDZ4:CukjatiFrance">

               <speaker>PREDSEDNIK FRANCE CUKJATI:</speaker>

               <p>Gospod Potrč, hvala lepa. Gospod predsednik, imate besedo.</p>
            </sp>
            <sp who="SDZ4:JanšaJanez">

               <speaker>JANEZ JANŠA:</speaker>

               <p>Torej, dokument, ki je bil poslan, je pač predlog, v tem spremnem pismu sem zapisal,
               da so dobrodošle vse pobude tudi s tem v zvezi, kar se sedaj odpira v vprašanjih. V
               kolikor vaša poslanska skupina ali stranka pozna neke tehnične načine iskanja
               soglasja, ki bi jih želela predlagati, potem je seveda pot odprta. Ko bom vse te
               odgovore dobil, se bom odločil, ali je smiselno sklicati tudi ta tretji poizkus
               oziroma tretji sestanek predsednikov parlamentarnih strank in tam lahko te stvari
               dorečemo tudi v obliki nekega posebnega protokola. Nekaj izkušenj iz preteklosti v
               zvezi s tem imamo. Zaenkrat sem dobil pisne odgovore od dveh parlamentarnih strank,
               opozicijskih parlamentarnih strank, od vaše še ne, pričakujem pa seveda čim prej,
               tako je bilo tudi obljubljeno. Pozitivno se je do pobude opredelila tudi gospa
               poslanka madžarske narodnosti, Slovenska nacionalna stranka tudi, tako da vidim neko
               pripravljenost, da gremo v tej smeri. Določene težave so s tolmačenjem tega, kar je
               odgovorila največja opozicijska stranka Liberalna demokracija. Ne vemo, ali je to
               pozitiven ali negativen odgovor, tudi v medijih so imeli težave s tem, nekateri
               časopisi so objavili ta odgovor pod naslovom LDS načelno zavrnila pobudo, drugi, LDS
               načelno sprejela. Dejstvo je, kot smo slišali tudi danes, da tukaj neka pogojevanja,
               na ta dodatna vprašanja bomo seveda odgovorili po najboljši moči. Pričakujem pa, da
               bomo k temu projektu, ki je izjemno pomemben za Slovenijo, pristopili dobronamerno,
               da se ne bo iskalo izgovorov, da če kdo noče sodelovati, bo pač to odkrito povedal,
               nobenih zamer ne bo. Prepričan pa sem, da imamo, če jih znamo najti, v Sloveniji
               dovolj potencialov, da ta projekt izpeljemo dobro, brez tega, da bi si kdo jemal neko
               pravico veta ali da bi zahteval, da se prav vsi ukrepi, ki jih potem mimo tega, kar
               izhaja iz tega okvira reform, uskladijo in sprejmejo tako, kot sam hoče - to vemo, da
               ne bo šlo.</p>
            </sp>
            <sp who="SDZ4:CukjatiFrance">

               <speaker>PREDSEDNIK FRANCE CUKJATI:</speaker>

               <p>Hvala. Naslednji bo predsedniku vlade postavil poslansko vprašanje gospod Zmago
               Jelinčič Plemeniti. Prosim.</p>
            </sp>
            <sp who="SDZ4:JelinčičPlemenitiZmago">

               <speaker>ZMAGO JELINČIČ PLEMENITI:</speaker>

               <p>Hvala lepa. Italijanska vlada je sprejela zakon o državljanstvu, ki dovoljuje oziroma
               omogoča tako slovenskim pa tudi hrvaškim državljanom, da prevzamejo italijansko
               državljanstvo. Za hrvaško stran razumem, kajti oni niso ratificirali nasledstva
               pariške mirovne pogodbe in pa osimskih sporazumov, medtem ko je Slovenija to
               naredila. In Italijani navkljub temu tudi slovenskim državljanom ponujajo možnost
               prevzema državljanstva, ne zgolj do tako imenovane rapalske meje, ampak tudi v celi
               ljubljanski pokrajini. Evropska listina pravi, da ni zaželeno dvojno državljanstvo in
               je strogo proti temu. Italijani navkljub temu poskušajo nekako prevzemati to pozicijo
               in dobiti čim več Slovencev na svojo stran.</p>
               <p>Sprašujem vas: Kako namerava vlada reagirati ob morebitnem odlivu določenih
               slovenskih kadrov, ki so na primer zaposleni v določenih državnih organih, tako kot
               je v vojski, v policiji, v obveščevalnih službah, ravno tako pa tudi na določenih
               uradniških položajih, kjer bi težko verjel, da bodo s prevzemom italijanskega
               državljanstva lahko ščitili in zagovarjali interese Republike Slovenije? Dejstvo je,
               da v tem primeru se bomo pač morali odločati in ti ljudje ravno tako, ali bodo vzeli
               poleg slovenskega še italijansko državljanstvo ali bodo vzeli samo italijansko
               državljanstvo. Zavedati se moramo, da je že zdaj zadeva precej kritična, kajti
               italijanska država plačuje vsem tistim, ki hodijo v italijanske šole oziroma vrtce,
               to bivanje v vrtcih, vse šolske in obšolske dejavnosti, ravno tako pa tudi avtobusne
               prevoze, tako imamo celo vrsto v glavnem prebivalcev, ki so prišli v Slovenijo po
               letu 1990 oziroma 1991 iz tujih republik, iz bivših republik Jugoslavije, ki so zdaj
               na lepem postali ali že italijanski državljani, če pa ne, pa vsaj otroke pošiljajo v
               italijanske šole. Tudi Berlusconi v tem segmentu deluje zelo protislovensko, kajti na
               TV Koper pošilja filme s pogojem seveda, da niso slovensko podnaslovljeni, medtem ko
               pa so sinhronizirani v italijanski jezik.</p>
               <p>Sprašujem vas še enkrat: Kako nameravate ustaviti to italijansko, lahko bi rekel kar
               ekspanzionistično varianto?</p>
            </sp>
            <sp who="SDZ4:CukjatiFrance">

               <speaker>PREDSEDNIK FRANCE CUKJATI:</speaker>

               <p>Hvala. Gospod predsednik, izvolite.</p>
            </sp>
            <sp who="SDZ4:JanšaJanez">

               <speaker>JANEZ JANŠA:</speaker>

               <p>Hvala za vprašanje. Torej dejstvo je, da je ta sprememba italijanskega zakona o
               državljanstvu iz leta 1992 nekoliko nenavadna. Širi možnost pridobitve italijanskega
               državljanstva, ne gre za neko popolnoma novo vsebino, gre pa za širitev te možnosti,
               ker so nekateri izrazi zdaj spremenjeni in se ponuja italijansko državljanstvo tudi
               za tiste dele Slovenije in Hrvaške, ki so v času med obema vojnama pripadali tedanji
               Italiji z neko precej ohlapno obrazložitvijo oziroma z neko bolj ohlapno definicijo
               teh potrebnih pogojev. Gre za pripadnost italijanskemu jeziku in kulturi, kar naj bi
               zadoščalo za podelitev državljanstva.</p>
               <p>Zdaj, v skladu s pravnim redom Evropske unije je podeljevanje državljanstev v
               izključni pristojnosti držav članic. Se pravi, za italijansko državljansko odločajo
               italijanske oblasti, za podelitev slovenskega državljanstva slovenske oblasti, je
               seveda izražena neka nezaželjenost dvojnih državljanstev znotraj Evropske unije
               zaradi znanih razlogov. Tudi slovenska zakonodaja, recimo, preprečuje opravljanje
               določnih državnih služb tistim, ki imajo poleg slovenskega še drugo državljanstvo,
               vendar pa je načeloma in tudi pravnoformalno nemogoče zahtevati in doseči spremembo
               pogojev za podeljevanje državljanstva v neki drugi državi članici Evropske unije. Res
               je, da zakon v Italiji še ne velja oziroma da sprememba zakona v Italiji še ne velja,
               bo pa če, oziroma ko ga podpiše predsednik države.</p>
               <p>Zdaj, kakšne bi bile lahko praktične posledice v Sloveniji? Gledano realno, mislim,
               da prav drastične zagotovo ne morejo biti, predvsem zaradi tega, ker se je stanje z
               vstopom Slovenije v Evropsko unijo bistveno spremenilo in nek motiv za to, da bi
               nekdo, ki bi potencialno lahko zaradi tega spremenjenega italijanskega zakona o
               državljanstvu pridobil tudi italijansko državljanstvo, teh motivov, ki bi bili vidni,
               je relativno zelo malo; kajti vsak državljan katerekoli članice Evropske unije ima že
               zdaj zaradi tega statusa pravice, ki so primerljive, od tega, da lahko v katerikoli
               državi članici živi, lahko sodeluje na lokalnih volitvah, na evropskih volitvah, ima
               tudi vse ostale pravice. Edina izjema, pa še ta bo veljala kratek čas, je možnost
               pridobitve dela v sosednji državi, vendar bodo tudi te omejitve ukinjene, ker so
               časovno omejene, potem tudi ta prednost ne bo izrazita, zato vlada ne pričakuje, da
               bi tukaj prišlo do nekega množičnega izkoriščanja te nekoliko širše možnosti
               pridobitve italijanskega državljanstva tudi s strani slovenskih državljanov. Tisti,
               ki so v preteklosti videli v tem določene koristi, mi smo tudi že po starem zakonu to
               lahko naredili in nekaj takšnih primerov je bilo, saj poznamo te polemike iz 90-ih
               let. Nekoliko drugačen vpliv bo najbrž ta zakon imel v sosednji državi Hrvaški,
               vendar to ni v naši pristojnosti. Povedati je treba tudi to, da ta možnost, ki jo
               daje spremenjeni zakon o državljanstvu sosednje države, če bo uveljavljen, ne
               predvideva avtomatičnega podeljevanja državljanstev. Za to, da se državljanstvo
               podeli, je potrebno zaprositi, je potrebno računati tudi na domovinsko zavest
               Primorcev oziroma vseh, ki živijo v tem delu države, kjer bi eventualno lahko to
               možnost izkoristili; jaz sem prepričan, da teh primerov v Sloveniji praktično ne bo.
           </p>
            </sp>
            <sp who="SDZ4:CukjatiFrance">

               <speaker>PREDSEDNIK FRANCE CUKJATI:</speaker>

               <p>Hvala, gospod predsednik. Izvolite, gospod Jelinčič, za dopolnitev odgovora.</p>
            </sp>
            <sp who="SDZ4:JelinčičPlemenitiZmago">

               <speaker>ZMAGO JELINČIČ PLEMENITI:</speaker>

               <p>Hvala lepa. Gospod predsednik: Ali morda ne mislite, da gre pri tem vprašanju za
               olajšanje nakupa nepremičnin? Recimo, ko bodo italijanske banke svojim novim
               državljanom dajale ugodne kredite za nakup, kasneje pa bi te nepremičnine lahko
               prehajale v druge roke, tako da bi v bistvu tisti novi, tako imenovani novi - bivši
               slovenski državljan bil pravzaprav samo slamnati mož za prenos določenih, recimo,
               tudi kmetijskih zemljišč v tuje roke. In mislim, da je smiselno, da se vlada malo
               pozabava tudi s tem vprašanjem.</p>
               <p>Na koncu pa še nekaj. Upam, da ne boste pristali na pritiske tistih, ki hočejo s
               prepovedjo vojaške parade ob obletnici osamosvojitve Slovenije pravzaprav izničiti ta
               veliki dan in ta veliki dogodek. Hvala lepa.</p>
            </sp>
            <sp who="SDZ4:CukjatiFrance">

               <speaker>PREDSEDNIK FRANCE CUKJATI:</speaker>

               <p>Hvala. Gospod predsednik, izvolite.</p>
            </sp>
            <sp who="SDZ4:JanšaJanez">

               <speaker>JANEZ JANŠA:</speaker>

               <p>Najbrž vsi vemo, da je nepremičninski trg v Sloveniji od vstopa Slovenije v Evropsko
               unijo praktično odprt, da ta sprememba zakona o državljanstvu v sosednji državi tega
               stanja bistveno ne more spremeniti, možne bi bile teoretične nekatere špekulacije
               zaradi določenih omejitev v obmejnem pasu ali s kmetijskimi zemljišči, vendar pa
               glede na vse, kar sem navedel prej, ne pričakujemo, da bi to kakorkoli bistveno
               ogrozilo kakšen slovenski nacionalni interes.</p>
            </sp>
            <sp who="SDZ4:CukjatiFrance">

               <speaker>PREDSEDNIK FRANCE CUKJATI:</speaker>

               <p>Hvala. Naslednji bo poslansko vprašanje postavil mag. Franc Žnidaršič.</p>
            </sp>
            <sp who="SDZ4:ŽnidaršičFranc">

               <speaker>MAG. FRANC ŽNIDARŠIČ:</speaker>

               <p>Hvala, predsednik državnega zbora. Spoštovani predsednik vlade, ministri in vladni
               predstavniki, kolegice in kolegi.</p>
               <p>Iz medijev smo seznanjeni o številnih kršitvah pri organiziranju javnih prireditev,
               posegih v okolje in prostor, delovanje trgovcev, neurejenosti varnostnih služb,
               problematika pa je v vseh svoji razsežnosti izbruhnila v primeru Lipa. Kljub
               relativno dobri normativni ureditvi iz navedenega izhaja, da je inšpekcijski nadzor
               precej neučinkovit in neustrezen. Ker se vsi zavedamo, da je dobro delovanje
               inšpekcijskih služb eden izmed temeljev pravne države, smo v poslanski skupini DeSUS
               sprejeli vest, da ste se 15. februarja 2006 skupaj s svojimi sodelavci sestali z
               glavnimi inšpektorji v državi.</p>
               <p>V zvezi s tem sprašujemo: Kakšni so zaključki tega sestanka in kakšen je dogovor
               glede delovanja inšpekcijskih služb, da bi bilo le-to v prihodnje bolj učinkovito?
               Hvala.</p>
            </sp>
            <sp who="SDZ4:CukjatiFrance">

               <speaker>PREDSEDNIK FRANCE CUKJATI:</speaker>

               <p>Hvala gospodu Žnidaršiču. Gospod predsednik, izvolite.</p>
            </sp>
            <sp who="SDZ4:JanšaJanez">

               <speaker>JANEZ JANŠA:</speaker>

               <p>Hvala za to vprašanje. Gre za pomembno temo. Sestanek, o katerem sprašujete, mislim,
               da je bil vsestransko koristen, bil je tudi prvi v zgodovini samostojne slovenske
               države na takšnem nivoju. Na tem sestanku se je pač pokazalo, da gre kar za nekaj
               pomembnih problemov, s katerim se soočajo inšpekcijske službe v državi, da so se
               nekatera vprašanja v zadnjem letu ali pa v zadnjih nekaj letih sicer uredila,
               marsikaj je pa potrebno še postoriti. Detektirali smo vrsto odprtih problemov, ki so
               takšni zaradi neustrezne zakonodaje. V zvezi s tem bo tudi, zaradi tega dogovora in
               tega sestanka, v letošnjem letu prišlo do sprememb štirih pomembnejših zakonov, ki
               posredno ali neposredno urejajo delovanje inšpekcijskih služb. Najprej gre za krovni
               zakon o inšpekcijskem nadzoru, zakon o urejanju prostora, zakon o prekrških in zakon
               o graditvi objektov. Tukaj je največ odprtih vprašanj. Seveda tudi delovanje samih
               inšpekcijskih služb znotraj tega normativnega okvira, ki obstaja, ni vedno idealno
               tudi to smo si povedali med seboj. Primer, ki ste ga omenili v zvezi s tragičnim
               dogodkom pred diskoteko Lipa, je pač eden od teh, ki je dodatno spodbudil k iskanju
               ustreznih rešitev.</p>
               <p>Dejstvo je pač, da delovanja pravne države brez učinkovitih inšpekcijskih služb
               enostavno ni, da je potreben profesionalen nadzor pa tudi nadzor, ki je sorazmeren.
               Se pravi, znotraj tega manevrskega prostora, ki ga daje zakon, je na ljudeh samih, ki
               opravljajo to delo, da izberejo prioritete, ukrep, ki ga lahko izrečejo znotraj širše
               palete, ki jo imajo na voljo, in da na koncu zagotovijo, da se situacija popravi. V
               zvezi s tem je bilo več očitkov na račun tega, da se mnoge inšpekcije lotevajo delo
               predvsem na podlagi papirjev, manj na podlagi dejanske situacije na terenu. S
               spremembo zakonodaje pa tudi s spremembo pristopa, o čemer smo veliko govorili, naj
               bi to v prihodnje spremenili.</p>
               <p>Mislim, da je zelo pomembno poudariti tudi to, da je na nek način potrebno
               spremeniti tudi odnos javnosti do inšpekcijskih služb. Ravno ta primer, ki ste ga
               navedli kot razlog za vprašanje ali kot del razloga za vprašanje, je zelo zgovoren.
               Ko so inšpekcijske službe, pa tudi nekateri drugi organi, še posebej policija, v
               primeru tega lokala prej ukrepale, so bile v nekaterih medijih označene za preveč
               represivne, za preveč toge, za nekaj, kar zatira gospodarsko pobudo. Potem pa, ko se
               je zgodil ta tragični primer, pa so v teh istih medijih te iste službe označene za
               neučinkovite, za službe, ki niso pravočasno reagirale, in tako dalje. In v takšnem
               vzdušju velikokrat inšpektorji ne vedo kako znotraj manevrskega prostora, ki ga daje
               zakon, prav ravnati.</p>
               <p>Na tem sestanku smo se tudi s strani vlade obvezali, da bomo vedno, ko bodo
               inšpekcijske službe prišle v tak položaj, ko so zaradi konkretnega in korektnega dela
               obtoževane, da bodo dobile z naše strani tudi podporo.</p>
               <p>Mislim, da smo nekatere stvari rešili tudi s tem, ko smo se dogovorili za boljšo
               koordinacijo znotraj teh inšpekcijskih služb in pristojnih ljudi na državni ravni,
               ker je možno včasih tudi s tem stvari bistveno izboljšati.</p>
               <p>Po tem sestanku bodo sledili konkretni ukrepi, ki bodo prispevali k bolj učinkovitem
               in tudi bolj sorazmernemu delu inšpekcijskih služb.</p>
            </sp>
            <sp who="SDZ4:CukjatiFrance">

               <speaker>PREDSEDNIK FRANCE CUKJATI:</speaker>

               <p>Hvala gospodu predsedniku. S tem zaključujem poslanska vprašanja, naslovljena na
               predsednika vlade, gospoda Janeza Janšo. Prehajamo na vprašanja naslovljena na
               posamezne ministre. Na 12. in 13. seji državnega zbora sta poslanki mag. Majda
               Potrata in gospa Mojca Kucler Dolinar ter poslanca Samo Bevk in dr. Pavel Gantar
               postavili poslanska vprašanja ministru za zunanje zadeve dr. Dimitriju Ruplu,
               ministru za pravosodje dr. Lovru Šturmu in ministru za notranje zadeve gospodu
               Dragutinu Mateju. Ker ministri na seji niso bili prisotni, so poslanci zahtevali
               ustni odgovor na naslednji seji zbora. Minister za zunanje zadeve dr. Dimitrij Rupel
               je odsoten tudi danes, je pa na vprašanje poslanke mag. Majde Potrata odgovoril
               pisno. Na vprašanje poslanca Sama Bevka pa bo odgovoril na naslednji seji. Ali želi
               mag. Potrata, da kljub vsemu odgovori na naslednji seji dr. Rupel ustno? Izvolite.
           </p>
            </sp>
            <sp who="SDZ4:PotrataMajda">

               <speaker>MAG. MAJDA POTRATA:</speaker>

               <p>Hvala, gospod predsednik. Jaz na odgovor ministra za zunanje zadeve čakam že tri
               seje. In menim, da se je problem, o katerem sem spraševala, to je lokacija tajnih
               zaporov CIE, medtem na ravni evropskega parlamenta in Sveta Evrope že do te mere
               razvil, da bom raje sprejela ministrovo pisno pojasnilo, ker še en mesec ne bi
               čakala, ker tudi za tedaj nimam zagotovila, da bo minister navzoč. Hvala lepa.</p>
            </sp>
            <sp who="SDZ4:CukjatiFrance">

               <speaker>PREDSEDNIK FRANCE CUKJATI:</speaker>

               <p>Hvala tudi vam. Minister za pravosodje doktor Lovro Šturm bo odgovoril na vprašanje
               gospe Mojce Kucler Dolinar o Evidencah vrnjenega denacionaliziranega premoženja
               Rimskokatoliški cerkvi. Izvolite, doktor Šturm.</p>
            </sp>
            <sp who="SDZ4:ŠturmLovro">

               <speaker>DR. LOVRO ŠTURM:</speaker>

               <p>Hvala za besedo, gospod predsednik. Ustno poslansko vprašanje poslanke Mojce Kucler
               Dolinar se je nanašalo tudi nekoliko na vprašanje poslanca Potrča na 10. redni seji
               državnega zbora, ko je potem zastavljal vprašanja predsedniku vlade.</p>
               <p>Vprašanje poslanke je bilo zastavljeno že na 12. seji, vendar zaradi odsotnosti
               takrat nisem mogel odgovoriti, kasneje pa sem bil odsoten tudi sam. Kljub temu da so
               bile dileme, ki jih nakazuje vprašanje poslanke vmes že pojasnjene, naj na kratko
               pojasnim naslednje.</p>
               <p>Zakon o denacionalizaciji v 86. členu določa, da so organi prve stopnje dolžni
               voditi evidenco o vloženih zahtevah, o izdanih odločbah in o izvršitvi odločb. Zbirne
               evidence o denacionalizaciji pa vodijo republiški upravni organi, pristojni za
               področja, na katerih se izvaja ta zakon. Podatki se posredujejo enkrat mesečno.
               Ministrstvo za pravosodje ima le pristojnost sprejemanja podatkov, ki jih v skupno
               evidenco posredujejo omenjeni organi prve stopnje. Ministrstvo za pravosodje v tem
               smislu pripravlja letna poročila o uresničevanju zakona o denacionalizaciji, pri
               čemer je za samo zbiranje in objavo statističnih podatkov skrbelo podjetje ISA. IT iz
               Ljubljane. V teh poročilih, ki so vsem dostopna na internetni strani ministrstva za
               pravosodje, bila pa so v skrajšani obliki objavljena tudi v Poročevalcu državnega
               zbora, je ministrstvo za pravosodje spremljalo samo podatke o premoženju, ki je bilo
               vrnjeno vsem verskim skupnosti. Podatki so se zbirali po posameznih vrstah premoženja
               in nikoli po posameznih upravičencih. Tako se tudi niso posebej zbirali podatki o
               premoženju, ki je bilo vrnjeno Rimskokatoliški cerkvi. Ker je poslanec zatrjeval, da
               te podatke ima, jih je pač mogel pridobiti le na podlagi lastnih virov o vrnjenem
               premoženju ali iz drugih, vladi neznanih virov.</p>
               <p>Trenutno ministrstvo za pravosodje četrtletno spremlja realizacijo načrtovanega
               zaključka in tudi to objavlja na spletni strani ministrstva. Konec leta 2005 je bilo
               13. spremljanje.</p>
               <p>Kot rečeno, ministrstvo za pravosodje podatkov o vrnjenem premoženju ne vodi, za to
               so pristojni organi prve stopnje, spremlja pa ministrstvo za pravosodje posredovanje
               podatkov v zbirno bazo. V tem trenutku se podatki v zbirni bazi vodijo tako, kot so
               se vodili ves čas od začetka denacionalizacije, s to izjemo, da je ministrstvo za
               pravosodje lansko leto na podlagi enkratne izrecen privolitve pravne osebe, na katero
               se podatki nanašajo, zaradi zahteve poslanca Potrča iz zbirne evidence pridobila
               podatke o vrnjenem premoženju Rimskokatoliške cerkve. Ker se ti podatki do sedaj niso
               vodili, je morala za pridobitev teh podatkov ministrstvo skrbniku evidence nameniti
               dodatna sredstva, prek pol milijona tolarjev.</p>
            </sp>
            <sp who="SDZ4:CukjatiFrance">

               <speaker>PREDSEDNIK FRANCE CUKJATI:</speaker>

               <p>Hvala gospodu ministru.</p>
            </sp>
            <sp who="SDZ4:KuclerDolinarMojca">

               <speaker>MOJCA KUCLER DOLINAR:</speaker>

               <p>Hvala lepa.</p>
            </sp>
            <sp who="SDZ4:CukjatiFrance">

               <speaker>PREDSEDNIK FRANCE CUKJATI:</speaker>

               <p>Minister za notranje zadeve gospod Dragutin Mate bo odgovoril na vprašanje dr. Pavla
               Gantarja o razmerah v azilnem domu na Viču. Izvolite, gospod minister.</p>
            </sp>
            <sp who="SDZ4:MateDragutin">

               <speaker>DRAGUTIN MATE:</speaker>

               <p>Hvala lepa, gospod predsednik. Hvala za vprašanje. Še enkrat se opravičujem zaradi
               moje odsotnosti zadnjič, glede na to, da sva imela mednarodne obveznosti z ministrom
               Šturmom, sva pač bila zadnjič na žalost odsotna.</p>
               <p>Glede vprašanja o azilnem domu pa bi želel povedati zelo natančno, da odkar vodim
               ministrstvo za notranje zadeve, se postopki in pa status v zvezi s pravicami
               zdravstvene oskrbe niso popolnoma nič spremenili. Še vedno imajo vsi azilanti enak
               obseg pravic v zvezi z zdravstvenim zavarovanjem in na enak način se te pravice tudi
               izvajajo. V samem azilnem domu nimamo zaposlenega zdravnika, tako kot ga tudi pred
               tem ni bilo, imamo medicinsko sestro, ki pomaga posameznim prosilcem, da laže
               izpolnijo svojo možnost zdravstvene oskrbe. Imamo pa pogodbeno obveznost s tremi
               zdravniki, ki pridejo in opravijo zdravstvene preglede tistih azilantov, ki jih
               sprejemamo v azilni dom zato, da ugotovimo njihovo zdravstveno stanje in jih po
               potrebi napotimo potem tudi v zdravstvene domove, kjer se opravlja potrebna
               zdravstvena oskrba. Vse skupaj, potrebe prosilcev za azil financira država, prek
               ministrstva za zdravje so plačani vsi računi iz tega naslova.</p>
               <p>V zvezi z drugimi zlorabami, ki so se pojavljale v medijih in ki so bile postavljene
               v vprašanju in glede povezave s tem, kaj je bilo do sedaj ukrenjenega v zvezi s tem,
               moram povedati, da ob prvih prijavah v zvezi s sumom zlorab delavcev policije v zvezi
               z azilom in z azilnimi postopki sem odredil izredni nadzor - že 15.12. Pristojna
               služba ministrstva za notranje zadeve je ta nadzor opravila znotraj azilnega doma in
               preverila vse postopke s posameznimi primeri. Pri vseh primerih je bilo ugotovljeno,
               da delavci azilnega doma kakor tudi delavci policije, ki so bili v različnih fazah
               vključeni v te postopke, niso prekoračili svojih pooblastil, niso kršili zakona in da
               so delovali na takšen način, da ni prihajalo do dodatnih nepotrebnih zapletov.</p>
               <p>Drugače pa moram povedati tudi to, da je azilni dom civilna institucija pod nadzorom
               ministrstva za notranje zadeve, da policija znotraj azilnega doma nima svojih
               prostorov, da opravlja določene aktivnosti v azilnem domu samo takrat, ko je po
               zakonu potrebno, da posreduje zaradi določenih zadeva in da v okolici azilnega doma
               opravljajo takšne aktivnosti, kot jih opravljajo v vseh drugih okoljih, kjer se tudi
               azilni dom ne nahaja. Policija nikakor ne more izvajati nekih pritiskov ali prisile
               znotraj azilnega doma, ali v samem postopku pridobivanja azila. Hvala.</p>
            </sp>
            <sp who="SDZ4:CukjatiFrance">

               <speaker>PREDSEDNIK FRANCE CUKJATI:</speaker>

               <p>Hvala gospodu ministru. Želite dopolnitev odgovora? Izvolite, gospod.</p>
            </sp>
            <sp who="SDZ4:GantarPavel">

               <speaker>DR. PAVEL GANTAR:</speaker>

               <p>Hvala lepa, gospod predsednik. Spoštovani gospod minister, če sem vas prav razumel,
               ni bilo treba nič storiti, ker se zlorabe niso dogajale - kratko malo rečeno, zato
               samo dopolnjujem to vprašanje s hipotetično možnostjo:</p>
               <p>Ali boste vi oziroma ustrezne službe dovolile nenapovedane obiske, recimo, poslancev
               ali skupin poslancev v azilnem domu? Hvala.</p>
            </sp>
            <sp who="SDZ4:CukjatiFrance">

               <speaker>PREDSEDNIK FRANCE CUKJATI:</speaker>

               <p>Hvala. Gospod minister.</p>
            </sp>
            <sp who="SDZ4:MateDragutin">

               <speaker>DRAGUTIN MATE:</speaker>

               <p>Hvala lepa za dopolnilno vprašanje. Najprej, če vam odgovorim na prvi del vašega
               dopolnilnega vprašanja. Ni res, da nismo ničesar ukrenili. Odrejen je bil izredni
               nadzor, izredni nadzor je potekal več dni v azilnem domu in ne samo v azilnem domu,
               ampak tudi na nekaterih policijskih postajah po Sloveniji, kjer smo ugotovili po
               postopku, ki je predviden in s strani institucij, ki so pooblaščene znotraj
               ministrstva, da v konkretnih primerih, kjer so bile očitane določene zadeve, ni
               prišlo do prekoračitev. In to je bistvena razlika. Prekoračitve bi lahko bile, nikoli
               niso izključene, seveda povsod delajo ljudje in zmeraj lahko pride do napak, tudi
               nenamernih, ki so napake in jih je treba odpraviti. Torej, inšpekcijski nadzor
               oziroma nadzor pristojnih služb smo opravili in ti so ugotovili, da v teh konkretnih
               primerih ni prišlo do kršitev. Zato ne moremo govoriti, da prihaja do nekih kršitev
               znotraj azilnega doma. Drugače pa je azilni dom relativno odprta institucija, že
               sedaj smo večkrat povabili tudi medije, da so prišli, gledat azilni dom znotraj,
               nevladne organizacije imajo praktično prost dostop do prostorov v azilnem domu; še
               več, država jim je zagotovila prostore, ki jih brezplačno uporabljajo za potrebe
               svojega delovanja. Sam osebno menim, da ni nobenega zadržka, da tudi poslanci ne bi
               prišli in si ogledali razmere v azilnem domu. Če želite to opraviti nenapovedano,
               lahko tudi nenapovedano opravimo, lahko pa pokličete par minut prej in boste dobili
               tudi primerno spremstvo, direktorja ali šefa azilnega doma, tako da vam lahko na
               primeren način predstavi cel postopek, kako teče, in dobite lahko popolno
               informacijo. Hvala.</p>
            </sp>
            <sp who="SDZ4:CukjatiFrance">

               <speaker>PREDSEDNIK FRANCE CUKJATI:</speaker>

               <p>Hvala gospodu ministru. Gospod Ljubo Germič bo postavil poslansko vprašanje ministru
               za šolstvo in šport. Prosim.</p>
            </sp>
            <sp who="SDZ4:GermičLjubo">

               <speaker>LJUBO GERMIČ:</speaker>

               <p>Hvala lepa, gospod predsednik. Spoštovani gospod minister, kolegice in kolegi!</p>
               <p>16.1.2006 je vlada s sklepom o prenehanju delovanja javnega zavoda Zavod za šport
               Slovenije, ta zavod tudi ukinila. V mojem vprašanju na prejšnji seji državnega zbora
               je mene zanimalo zakaj je vlada ravnala tako, kot je ravnala, pri čemer sem vas,
               minister, opozoril, da ste pri tem zaobšli določila nacionalnega programa o športu v
               Sloveniji, zakon o športu. Ko se sklicujete na vaš predlog sklepa, se sklicujete na
               zakon o zavodih, brez da bi pri tem navedli razloge, zakaj je bilo potrebno sprejeti
               akt o prenehanju delovanja tega zavoda, saj niste navedli, da bi za to obstajali
               določeni potrebni razlogi. Ko odgovarjate na moje poslansko vprašanje, govorite o
               racionalizaciji, o ekonomičnem delovanju, o učinkovitosti in da boste vse
               pristojnosti tega zavoda prenesli na ministrstvo za šolstvo in šport. Tukaj sem vas
               tudi opozoril, da je ta predlog sklepa bil neusklajen, vsaj s tem, kaj počne vlada
               pri racionalizaciji zaposlovanja, saj bi v svoje ministrstvo dodatno zaposlili 11
               novih ljudi.</p>
               <p>Seveda sedaj preseneča, da je vlada 23.2. sprejela sklep o ustanovitvi novega zavoda
               za šport, ki ima skoraj identično ime, nosi ime Zavod za šport Republike Slovenije,
               Inštitut za šport. V odloku o ustanovitvi je pravzaprav v navedbi aktivnosti in
               dejavnosti tega zavoda pravzaprav preneseno vse iz zakona o športu in pravzaprav vse
               to, kar je zavod počel že v prejšnji obliki.</p>
               <p>In seveda, sedaj se postavlja logično vprašanje: Kako gospod minister? Zadnjič
               pravzaprav ne komentirate vprašanja in dejstva, da zaobidete pravzaprav zakonodajo in
               nacionalni program o športu in argumentirate vašo odločitev s tem, da boste
               racionalizirali delo, da bo prihajalo do učinkovitejšega in racionalnega dela.</p>
               <p>Danes vas sprašujem: Na osnovi katerega dogajanja, razlogov ste v zelo kratkem času
               sprejeli sklep, da ponovno ustanovite isti zavod, samo z malo korekcijo, saj v odloku
               pravzaprav gre za identično delovanje? Kje so potem razlogi za to, da sedaj ni treba
               racionalizirati, da ni treba zagotavljati večje učinkovitosti? In seveda, postavlja
               se vprašanje: Na kakšen način boste zagotavljali delo enajstim v okviru vašega
               ministrstva in na kakšen način boste zagotavljali delo dodatnih zaposlenih v okviru
               zavoda? Gospod minister, prosim vas za to pojasnilo.</p>
            </sp>
            <sp who="SDZ4:CukjatiFrance">

               <speaker>PREDSEDNIK FRANCE CUKJATI:</speaker>

               <p>Hvala. Doktor Zver, izvolite, imate besedo.</p>
            </sp>
            <sp who="SDZ4:ZverMilan">

               <speaker>DR. MILAN ZVER:</speaker>

               <p>Hvala za besedo, gospod predsednik. Hvala za poslansko vprašanje, gospod poslanec
               Germič, že drugo isto v kratkem času. Jaz bom poskušal odgovoriti in vas tokrat bolj
               zadovoljiti z odgovorom kot zadnjič.</p>
               <p>Kar se tiče razlogov, tukaj ne morem odkrivati tople vode, naštel sem jih zelo jasno
               že zadnjič. Država oziroma vlada je imela praktično več javnih zavodov na področju
               športa, eden je bil tudi zavod za šport, inštitut za šport na fakulteti za šport, ki
               je prav tako opravljal določene naloge za ministrstvo, potem je bil še en zavod, to
               je zavod Športno - izobraževalni center, ki je prav tako imel formalnopravno status
               javnega zavoda na področju športa in seveda ta zavod o športu, ki smo ga ukinili.
               Zdelo se nam je popolnoma normalno in racionalno, da poskušamo vse funkcije, ki po
               zakonu pripadajo javnemu zavodu za področje športa, prenesti na en zavod. Poleg tega
               sem že zadnjič omenil, omenjeni zavod ni opravil vseh svojih z zakonom določenih
               pristojnosti. Nekatere naloge, ki jih je opravljal lažje in bolj učinkovito, bodo
               opravljali na ministrstvu za šolstvo in šport, zato smo delavce, zaposlene na zavodu,
               prenesli na ministrstvo. Del nalog, del funkcij, zlasti strokovno razvojne narave, pa
               smo pustili ali pa prenesli na institutu za šport pri fakulteti za šport, ki bo
               opravljal poslej funkcijo javnega zavoda za šport, kar pomeni, da gre za
               racionalizacijo, bolj transparenten pregled, nadzor nad delom javnega instituta, ki
               bi moral pač to početi in bo tudi počel.</p>
               <p>Če vas konkretno zanima, kakšne naloge bo opravljal ta zavod, gre za spremljanje
               stanja v športu in s tem namenom bo opravljal razvojne in strokovne naloge v športu
               od založniške dejavnosti, spremljanje pripravljenosti športnikov in svetovanje pri
               treningih, opravljanje meritev - to, kar mimogrede tudi zavod počne sedaj in je tudi
               prej -, spremljanje delovanja panožnih ekip in opravljanje analiz. Vse dejavnosti
               bodo usmerjene v čim boljši servis športnikom, društvom in pa zveze s področja športa
               s posebnim poudarkom na vrhunskem športu.</p>
               <p>Sama stvar ne bo imela za državo, za državni proračun večjih finančnih posledic. S
               tem, ko smo prinesli del dela in zaposlene na ministrstvu za šolstvo in šport, smo s
               formalnega vidika del upravnega kadrovskega načrta res povečali, se je pa zato
               zmanjšal del na javnem sektorju, to imamo pri nas ločeno; vendar ključni namen in
               cilj je bil racionalizacija. Da bomo za denar, ki smo ga sicer namenili za šport
               oziroma za dejavnost zavoda, dobili čim več. Jaz mislim, da bomo s to reorganizacijo
               tudi pridobili. Hvala.</p>
            </sp>
            <sp who="SDZ4:CukjatiFrance">

               <speaker>PREDSEDNIK FRANCE CUKJATI:</speaker>

               <p>Hvala gospodu ministru. Gospod Germič, želite dopolnitev odgovora? Izvolite.</p>
            </sp>
            <sp who="SDZ4:GermičLjubo">

               <speaker>LJUBO GERMIČ:</speaker>

               <p>Hvala lepa. Hvala za odgovor, gospod minister seveda pa, z njim ne morem biti nikakor
               zadovoljen.</p>
               <p>Jaz imam pred seboj magnetogram vašega zadnjega odgovora. Torej gre za dejanje te
               vlade v roku meseca dni in v odgovoru na moje vprašanje pred mesece dni z besedico
               niste omenili, da boste ponovno ustanovili isti zavod, ampak ste govorili, da boste
               11 zaposlenih na zavodu prenesli v okvir ministrstva za šolstvo in šport, kar vodi do
               racionalizacije, večjo učinkovitost, uporabo informacijskega sistema na bolj
               učinkovit način. Danes mi govorite, po dobrem mesecu dni, da je z istimi argumentu
               bilo potrebno ustanoviti zavod nazaj.</p>
               <p>Gospod minister, naredili ste ukinitev zavoda mimo določil zakonov, ki jih imate za
               urejanje tega področja, mimo nacionalnega programa, mimo zakona o športu in
               sklicujete se na zakon o zavodih, ki vam jasno zavezuje, da morate utemeljiti, če so
               ali prenehale potrebe oziroma pogoji za opravljanje dejavnosti. Danes potrjujete, da
               ne eno ne drugo ni res. Zadnjič ste se izmikali odgovoru okrog zakonodaje, danes pa
               odgovarjate, da racionalizirate delo tega zavoda zato, da ustanavljate nov zavod. Ko
               pogledamo, kaj nosi sklep o ustanovitvi tega zavoda, vidimo, da ima tri dele, in v
               drugem delu že govorite o kadrovski sestavi, torej govorite, kdo bo v.d. direktor
               zavoda, in v tretjem delu sklepa govorite o tem, kdo bo sestavljal svet tega zavoda s
               strani vlade. Torej lahko samo zaključimo dejstvo, da ste v okviru vlade kot minister
               vlado zavedel, da je sprejela sklep, ki je kršil obstoječo zakonodajo, je bil pa ta
               razlog samo v tem, da ste spremenili sestavo tistih ljudi, ki so bili v zavodu takrat
               in v svetu zavoda, da ste lahko postavili svoje ljudi, pri čemer seveda gospod
               minister Virant po mojem nič ne ve, da boste 11 ljudi prenesli v ministrstvo za
               šolstvo in šport<gap n="..."/></p>
            </sp>
            <sp who="SDZ4:CukjatiFrance">

               <speaker>PREDSEDNIK FRANCE CUKJATI:</speaker>

               <p>Hvala gospodu Germiču. Gospod minister, izvolite.</p>
            </sp>
            <sp who="SDZ4:ZverMilan">

               <speaker>DR. MILAN ZVER:</speaker>

               <p>Hvala za priložnost, da odgovorim še na to dodatno vprašanje. Seveda to ni res, kar
               govorite, gospod poslanec. Mi smo prenesli res teh 11 zaposlenih na ministrstvo. Res
               je, da se bo kadrovski načrt v upravnem delu pač povečal, v javnem se bo zmanjšal,
               ampak to se ministra Viranta neposredno niti ne dotika, mi smo se za to možnost, jaz
               sem ga tudi obvestil, dogovorili, tako da to, nek greh z makroekonomskega vidika,
               finančnega vidika za državo ni. Nasprotno, za ta denar, ki ga je doslej država
               dajala, bomo dobili veliko več storitev, kot smo jih dobili doslej. To je bil ključni
               namen te reorganizacije. Mi ne ustanavljamo novega zavoda, še enkrat poudarjam, ta
               zavod je že bil ustanovljen in država je že sodelovala z njim na strokovnem področju
               in zaenkrat ni predvidenih nobenih širitev zaposlitev v tem zavodu. Ta zavod že
               projektno sodeluje in država že financira in meni se zdi popolnoma neracionalno, da
               za isto stvar imamo tri različne zavode in tri različna financiranja. Tisto, kar sem
               želel, je transparentnost, da bodo za denar, ki ga davkoplačevalci dajo v nek zavod,
               storitve ustrezno narejene. Doslej tega ni bilo in tudi drugih mehanizmov za vpliv na
               to nisem imel. To je bilo edino možno odgovorno ravnanje in poteza.</p>
               <p>Torej, ne gre za širitev stroškov, ne bo več stroškov, ne bo več zaposlitev in jaz
               mislim, da bodo storitve, ki jih bo doslej država dobila za ta denar, bistveno
               kvalitetnejše.</p>
            </sp>
            <sp who="SDZ4:CukjatiFrance">

               <speaker>PREDSEDNIK FRANCE CUKJATI:</speaker>

               <p>Hvala gospodu ministru. Izvolite, proceduralno, gospod Germič.</p>
            </sp>
            <sp who="SDZ4:GermičLjubo">

               <speaker>LJUBO GERMIČ:</speaker>

               <p>Proceduralno. Seveda z vašim odgovorom, gospod minister, ne morem biti zadovoljen.
               Jaz mislim, da sem jasno postavil vprašanje: Zakaj pred mesecem dni v vašem odgovoru
               na moje vprašanje v nobeni besedi ne omenjate, da boste s tem, ko ukinjate zavod,
               ustanovili nov zavod z zelo, zelo sorodnimi pristojnostmi? Takrat ste argumentirali,
               da ukinjate zavod zaradi tega, ker želite imeti racionalno delo na tem področju. Jaz
               vam lahko citiram sklep, ki ga je vlada sprejela. In tukaj piše: program Zavoda za
               šport Slovenije od dneva prenehanja dejavnosti izvaja ministrstvo za šolstvo in
               šport. Zavod za šport Slovenije od dne veljavnosti tega sklepa do prenehanja
               izvajanja dejavnosti ne sme presegati nobenih novih denarnih obveznosti. In delavce,
               ki so bili na dan prenehanja izvajanja dejavnosti redno zaposleni na Zavodu za šport
               Slovenije, se zaposli na ministrstvu za šolstvo in šport. Z besedico, ne v predlogu
               sklepa vlade, ne v vašem odgovoru, niste omenili, da boste ustanovil nov zavod za
               šport. Ampak, ste navajali, da boste vse zadeve prenesli na ministrstvo za šolstvo in
               šport, kar pomeni racionalizacijo. Da ste pri tem kršili temeljne akte na področju
               športa, nacionalni program in zakon o športu, niste komentiral, ne takrat, ne danes.</p>
               <p>Zato predlagam skladno z 246. členom in tretjim odstavkom tega člena, da opravimo
               razpravo na naslednji seji o vašem odgovoru. Hvala lepa.</p>
            </sp>
            <sp who="SDZ4:CukjatiFrance">

               <speaker>PREDSEDNIK FRANCE CUKJATI:</speaker>

               <p>Hvala gospodu Germiču. O predlogu poslanca gospoda Germiča, da državni zbor na
               naslednji seji opravi razpravo o odgovoru ministra dr. Zvera na njegovo poslansko
               vprašanje, bo državni zbor odločil v okviru jutrišnjih glasovanj.</p>
               <p>Naslednji bo poslansko vprašanje ministru za delo, družino in socialne zadeve
               postavil gospod Bojan Kontič.</p>
            </sp>
            <sp who="SDZ4:KontičBojan">

               <speaker>BOJAN KONTIČ:</speaker>

               <p>Hvala lepa, gospod predsednik. Spoštovana ministrica, ministri, kolegice in kolegi!</p>
               <p>Mag. Drobnič, lani ste razpisali četrti javni razpis za podelitev koncesije za
               opravljanje institucionalnega varstva v domovih za starejše. Rezultati tega razpisa
               so znani. Izmed tistih štirih, ki so koncesijo dobili, so kar tri zavode ustanovile
               lokalne župnije. Torej, od štirih tri. Ker ste kot pomemben kriterij upoštevali tiste
               ponudbe z manjšim številom mest, me zanima: Na podlagi katerih argumentov ste se
               odločili, da imajo prednost pri izbiri tisti, ki so ponudili manjše število mest v
               teh bodočih domovih?</p>
               <p>Hkrati vam zastavljam vprašanje, na katerega je iskal odgovor tudi eden izmed
               novinarjev. Gre zgolj za naključje, da so merila pisana na kožo cerkvenim zavodom
               ravno v mandatu, ko ministrstvo vodite vi, mag. Drobnič? Ali pa ste se za to
               odločili, ker menite, da so cerkveni zavodi tisti, ki bodo najbolje poskrbeli za naše
               starostnike?</p>
            </sp>
            <sp who="SDZ4:CukjatiFrance">

               <speaker>PREDSEDNIK FRANCE CUKJATI:</speaker>

               <p>Hvala. Gospod minister, izvolite.</p>
            </sp>
            <sp who="SDZ4:DrobničJanez">

               <speaker>MAG. JANEZ DROBNIČ:</speaker>

               <p>Hvala lepa za vprašanje. Poskušal bom kratko in jedrnato odgovoriti. Na razpis, ki
               je bil objavljen v lanskem letu, se je prijavilo 19 ponudnikov, od tega je 8
               ponudnikov izpolnjevalo pogoje. Preostali pa niso dostavili ustrezne dokumentacije,
               zato smo jih kot nepopolne zavrgli, pač, taka je tudi pravna dikcija. Kakšni so bili
               kriteriji? Pokritost potreb je bil najmočnejši kriterij, in to je 40 točk. Največ
               točk so pridobili tisti na območju upravnih enot, kjer takšnega doma še ni. Potem je
               kakovost programa, do 20 točk. Največ točk dobijo ponudniki z najbolje ocenjenimi
               programi. Lahko rečem tudi, da je tudi socialna zbornica ocenjevala. Cena storitve do
               20 točk. Največ točk pridobijo ponudniki z najnižjo ceno oskrbe. Cene oskrbe so
               nihale od 3.600 do 4.300, to pa je v mesečni ceni storitve zelo veliko. Število mest
               kapacitete do 20 točk. Tukaj smo dali prioritete tistim domovom, ki so manjše
               kapacitete. Zato, ker je življenje v takih enotah oziroma takih domovih prijetnejše,
               kjer gre manj za institucionalni pristop in bližje domu, kot se reče. Ne nazadnje so
               tudi taki domovi lahko bližje domu, kjer je manjša kapaciteta.</p>
               <p>To so ti kriteriji. Na osnovi teh kriterijev je potem komisija naredila listo in v
               izbor so se uvrstili ti štirje domovi. Vsi so zasebni domovi. Še enkrat poudarjam,
               gre za podelitev koncesije za opravljanje javne službe pri zasebni pravni osebi.
               Imamo tudi državne javne zavode, ki jih je financirala država.</p>
               <p>V perspektivi želimo uravnotežiti to ponudbo, tako med zasebnimi kot javnimi domovi
               in ne nameravamo nikakor iti v kakšno privatizacijo, ampak z dodatno kapaciteto
               izboljšati ponudbo.</p>
               <p>V mesecu marcu predvidevamo ponoven razpis za vsaj 500 mest. Seveda pa pričakujemo,
               da bo prej Državni zbor Republike Slovenije sprejel nacionalni program razvoja
               socialnega varstva, katerih podlaga je tudi za naslednje razpise. Ravno tako lahko
               poudarim, da je teh 300 mest, ki so bili razpisani v lanskem letu, še preostanek
               kapacitet, ki bi morale biti razpisane v okviru prej sprejetega nacionalnega
               programa, ki je veljal do leta 2005.</p>
               <p>Torej, novinarji so bili dobro obveščeni, na spletni strani imate kriterije, imate
               razvrstitve točk, imate cene, imate pokritost, zakaj so se ti uvrstili. Očitno so
               ponudili na območjih, kjer ta pokritost še ni dobra, glede na upravno enoto, najnižjo
               ceno, očitno je prevladala cene storitve. Ravno ti, ki jih vi omenjate, Karitasovi,
               to niso direktno cerkveni, ampak so Karitasovi domovi, imajo bistveno nižjo ceno. To
               pa lahko v mesečni ceni storitve za starejše osebe pomeni od 20 do 30 tisoč tolarjev
               mesečno. To je za nekega upokojenca kar bistvena cena. In so pač ponudili tudi nižjo
               ceno. Zakaj pa? Očitno bodo gradili na cenejši način, tudi s svoji lastnim delom,
               tudi z dobrodelnimi prispevki in očitno tudi potem ne mislijo delati na teh domovih
               dobičkov, ampak bodo dobro in skromno in racionalno in gospodarno poslovali.</p>
            </sp>
            <sp who="SDZ4:CukjatiFrance">

               <speaker>PREDSEDNIK FRANCE CUKJATI:</speaker>

               <p>Hvala gospodu ministru. Želite dopolnitev odgovora? Izvolite gospod Kontič.</p>
            </sp>
            <sp who="SDZ4:KontičBojan">

               <speaker>BOJAN KONTIČ:</speaker>

               <p>Hvala lepa. Kar nekaj argumentov ste našteli. Meni je ta najbolj čuden, da manj kot
               imaš prostih mest, manj kot imaš postelj, več točk imaš. Ampak dobro. To je kriterij,
               ki je bil določen v razpisu, zanima me pa vseeno, ko društvo želi delovati v javnem
               interesu oziroma dobiti status delovanja v javnem interesu, mora vsaj dve leti
               delovati, potem lahko da vlogo za ta status. Ti zavodi so bili zanimivo ustanovljeni
               v času razpisa, ko je tekel razpis. Eden je bil ustanovljen septembra, 27. septembra
               je bil rok za oddajo. Drugi v Bohinju je bil ustanovljen 19. septembra, torej tik
               pred 27. septembrom, ko je bil rok za oddajo.</p>
               <p>Želel bi vaš komentar na to: Ali je to bilo kakorkoli dogovorjeno? Sprašujem
               predvsem zaradi tega, ker je revizijska komisija zdaj v kadrovski prenovi in je
               zgleda čas kar ugoden zato, da se kaj postori tako, kot je morda ministru všeč.
               Prosim za ta komentar.</p>
            </sp>
            <sp who="SDZ4:CukjatiFrance">

               <speaker>PREDSEDNIK FRANCE CUKJATI:</speaker>

               <p>Hvala. Gospod minister, izvolite.</p>
            </sp>
            <sp who="SDZ4:DrobničJanez">

               <speaker>MAG. JANEZ DROBNIČ:</speaker>

               <p>Glede izpolnjevanja pogojev za pridobitev statusa društva v javnem interesu na
               področju delovanja humanitarnih organizacij je res ta pogoj predhodnega delovanja in
               mislimo, da je to tudi ustrezno zato, da se vendarle nekdo preizkusi na takšen način.
               V teh primerih gre za zavod, ki se ustanavlja z določenim poslanstvom, z določenim
               namenom, tudi ostale pravne osebe so se ustanovile ne dosti prej. Prej ste omenili,
               da gre za cerkvene zadeve. Če me sprašujete, kakšno prakso ima cerkev, vam lahko
               rečem, da ima približno 2000 let, Karitas pa ima približno več kot 10 let. Če me to
               sprašujete, in mislim, da je to zadostna garancija, da bi to se lahko izvedlo, ni pa
               to identično, kajti kot ste vi preskočil na društva v javnem interesu, sem moral jaz
               odgovoriti na takšen način.</p>
            </sp>
            <sp who="SDZ4:CukjatiFrance">

               <speaker>PREDSEDNIK FRANCE CUKJATI:</speaker>

               <p>Hvala gospodu ministru. Gospod Zamernik bo postavil poslansko vprašanje ministru za
               promet, mag. Božiču. Prosim, gospod Zamernik.</p>
            </sp>
            <sp who="SDZ4:ZamernikBogomir">

               <speaker>BOGOMIR ZAMERNIK:</speaker>

               <p>Hvala lepa in hvala za besedo. Lep pozdrav ministrica, ministri, kolegice in kolegi!</p>
               <p>Jaz moram na začetku, gospod minister, reči, da se držim načela biti trd do
               problemov in blag do ljudi, zato vas prosim, da to, kar vam bom zdaj v nadaljevanju
               rekel, da jemljete kot soočanje s problemom, ne pa kot direkten napad mogoče na vas,
               niti slučajno, kdorkoli bi bil na vašem mestu ob takšnem delovanju vaše uprave, bi
               ravnal popolnoma enako. 19.7. lanskega leta smo se, spoštovani gospod minister, pri
               vas v visoki udeležbi eminentnih ljudi vašega ministrstva in tudi naše poslanske
               skupine dogovorili, kako izboljšati stanje v zvezi z javnimi naročili in z dragimi
               gradnjami cest na državnem nivoju širom po Sloveniji, s poudarkom na eni cesti, ki bi
               mogoče bila potem kot vzor drugim. Naš cilj je bil poceniti gradnjo, narediti boljšo
               preglednost, večji nadzor in s tem izboljšati konkurenčnost. Spomnite se verjetno
               tega sestanka. Tam smo se dogovorili, da bo s sklepom ministra uveden izredni nadzor
               nad konkretnimi, mogoče celo tremi cestami na različnih koncih Slovenije, kar se
               potem ni zgodilo. Jaz sem, bom v nadaljevanju povedal, kako je zadeva tekla naprej,
               ker se ni nič zgodilo, cesta se je pa začela delati, tista o kateri smo se
               pogovarjali, da se bo ta izredni nadzor uvedel, sem obvestil predsednika vlade, da se
               ni nič zgodilo in potem je na njegovo pobudo prišel dopis od vas, da so zadeve s tega
               področja tako zelo zahtevne, tukaj imam ta dopis, ker gre za tehnični projekt
               rekonstrukcije te ceste, ki zajema niz aktivnosti priprave investicijskega projekta,
               razpisne dokumentacije etc<gap n="..."/>našteva vse mogoče, ki jih ni mogoče nadzorovati
               kvalitetno z notranjo revizijo, v okviru vašega ministrstva predlagate revizijo
               računskemu sodišču. Seveda jaz imam o tem svoje mnenje. Kako bo računsko sodišče,
               potem se je ta cesta vseeno gradila, kako bo računsko sodišče ugotavljalo, zakaj
               prihaja po dveh, treh mesecih po izgradnji novogradnje do takšnih razpok? Ali bodo
               šli vrtati debelino tampona, ki so ga vsega mimo razpisne dokumentacije, ki sem jo
               potem vendarle prejel, mimo razpisne dokumentacije je izvajalec del potem, ko je bila
               igra že zaključena, izkopal do mehkega utrjen tampon, nasul svojega mehkega gor,
               tistega prejšnjega odpeljal mogoče na kakšno drugo cesto in tudi to zaračunal, potem
               se pa zgodi tole, za 67 milijonov tolarjev.</p>
               <p>Ne upam si pomisliti, kaj se bo dogajalo z milijardo evrov, ki smo jih tukaj dali
               kot poroštvo za izgradnjo avtocest. Zahvaljujem se za odgovore.</p>
            </sp>
            <sp who="SDZ4:CukjatiFrance">

               <speaker>PREDSEDNIK FRANCE CUKJATI:</speaker>

               <p>Hvala, gospodu Zamerniku. Gospod minister, izvolite.</p>
            </sp>
            <sp who="SDZ4:BožičJanez">

               <speaker>MAG. JANEZ BOŽIČ:</speaker>

               <p>Hvala lepa za besedo, gospod predsednik. Hvala lepa na vprašanju. V zvezi s tem
               poslanskim vprašajem glede izrednega nadzora porabe finančnih sredstev nad izvedbo
               modernizacije državne ceste, gre za konkretno Podlom - Kranjski Rak <stage xml:id="Redna-14-2006-02-27.stage12">(Volovjek)</stage>, ki
               ste ga tokrat ustno naslovili name, bi vam, ne glede na tri obsežne odgovore, ki so
               vam v zvezi z navedeno problematiko že bili posredovani v novembru 2005 in v
               februarju 2006, želel ponovno podati pojasnila v zvezi z navedeno modernizacijo
               navedene državne ceste.</p>
               <p>V novembru sem v odgovoru na vaše pismo, ki ste ga naslovili na ministrstvo za
               promet zapisal, da so strokovne službe ministrstva za promet zaprosile Računsko
               sodišče Republike Slovenije, da zaradi zagotavljanja čim bolj pregledne in učinkovite
               porabe proračunskih sredstev izvede izredni nadzor nad izvedbo modernizacije državne
               ceste Podlom - Kranjski Rak <stage xml:id="Redna-14-2006-02-27.stage13">(Volovjek)</stage>, ki ga je izvajala Direkcija Republike
               Slovenije za ceste od leta 2000. Ministrstvo za promet v okviru svojih pristojnosti
               namreč ne more vršiti tehničnega nadzora nad izvedeno rekonstrukcijo ceste, ki s
               tehničnim projekti zajema niz aktivnosti od priprave investicijske, projektne in
               razpisne dokumentacije do izvajanja nadzora nad opravičenostjo, ustreznostjo in
               kvaliteto izvedenih ukrepov in del, ki so bila izvedena v sklopu rekonstrukcije. Teh
               aktivnosti ni možno nadzorovati z notranjo revizijo, ki deluje znotraj ministrstva za
               promet, zato smo tudi predlagali Računskemu sodišču Republike Slovenije, da izvede
               izredni nadzor nad izvedbo navedenega projekta. Ponovno poudarjamo, da Računsko
               sodišče Republike Slovenije lahko izvede revizijski postopek na najvišji možni
               stopnji zanesljivosti, ki jo v Republiki Sloveniji lahko dosežemo v tovrstnih
               postopkih.</p>
               <p>Ne glede na zgoraj navedena dejstva smo v Direkciji Republike Slovenije za ceste
               pridobili praktično vse podatke, ki ste jih zahtevali v vašem dopisu v mesecu
               februarju 2006 in jih zahtevate sedaj v vašem ustnem poslanskem vprašanju, čeprav smo
               vam jih že posredovali. Gre za podatke o projektno tehnični dokumentaciji faze idejni
               projekt in projekt za pridobitev gradbenega dovoljenja o investicijski dokumentaciji,
               o odločitvi glede izbora najugodnejšega ponudnika smo posredovali vam tudi
               projektantski predračun prve etape, analizo prispelih ponudb in obračunske situacije
               izvedenih del iz meseca oktobra 2005 in novembra 2005.</p>
               <p>Kot se je dejansko zgodilo na vozični konstrukciji in zgornjem ustroju bo možno
               presoditi šele po temeljitem ogledu izvedenih del, kar pa v tem trenutku, zaradi
               vremenskih razmer kot je vidno, ni možno. Ministrstvo za promet bo od Direkcije
               Republike Slovenije za ceste pridobilo tudi dokumentacijo o kvalitetnem nadzoru
               izvedbe del, kamor sodi tudi strokovno mnenje o ustroju vozične konstrukcije, ki ga
               bo pripravil zavod za gradbeništvo Republike Slovenije ter bančno garancijo za
               zavarovanje odgovornosti izvajalca del. Oba dokumenta vam bomo dostavili v vednost.</p>
               <p>Ob prvi normalizaciji vremenskih razmer pa bomo tudi organizirali terenski ogled
               ceste, na katerega bomo poleg vas povabili tudi predstavnike Direkcije Republike
               Slovenije za ceste in izvajalcev ter nadzorne službe, vse z namenom, da ugotovimo, na
               kakšen način in s kakšnimi rezultati se je dejansko izvedla modernizacija omenjene
               ceste.</p>
               <p>Torej, upam, da sem vam odgovoril v okviru pristojnosti, ki jih kot minister za
               promet imam in upam, da bomo ta problem razrešili v korist prihodnosti gradnje cest,
               avtocest, itd. Hvala lepa.</p>
            </sp>
            <sp who="SDZ4:CukjatiFrance">

               <speaker>PREDSEDNIK FRANCE CUKJATI:</speaker>

               <p>Hvala. Želite dopolnitev odgovora? Izvolite, gospod Zamernik.</p>
            </sp>
            <sp who="SDZ4:ZamernikBogomir">

               <speaker>BOGOMIR ZAMERNIK:</speaker>

               <p>Hvala lepa, gospod minister, predvsem za ta vaš zadnji del odgovora. Ker te odgovore,
               ki ste mi jih prej brali, si seveda lahko tudi sam preberem.</p>
               <p>Ampak cinizem prve vrste je, da uradniki, ki so vam pripravljali te odgovore,
               navajajo notri stvari, ki so nepreverjene, ki ne držijo. Tukaj notri je zapisano po
               kakšnih cenah so se gradile ceste, ko je bila ta cesta še lokalna cesta, to seveda je
               moč takoj ovreči. Višek cinizma pa je, da mi potem na koncu dopisa napišete: <q>"ker nam
               je bila posredovana informacija, da posredujete fotografije stanja izvedenih del na
               cesti trase, vas vljudno prosimo, če nam jih lahko posredujete v vednost."</q> Jaz vam to
               seveda z veseljem storim. Te slike vam z veseljem predam oziroma vašim službam, naj
               gredo to preveriti, če to drži, da je to poslikano točno na tistem mestu, ki se je
               gradil lani oktobra. Lahko pa uredim tudi to, da bodo šli narediti vrtine s firmo
               Actima, z gospodom Mejakom sem se že dogovoril. In, če vi nimate služb, ki bi zvrtale
               in preverile spodnji ustroj, bom to jaz z veseljem naredil.</p>
               <p>Ampak, hočem pa vedeti odgovore na sledeča vprašanja: Kakšni bodo vaši ukrepi zoper
               projektanta, izvajalca in pa nadzornega, ki je opravljal nadzor nad temi deli, če se
               ugotovi, da so svoje delo, to pa je razvidno iz tega, popolnoma nekorektno in da ne
               rečem diletantsko opravili? In ali boste čakali na poročilo računskega sodišča, sedaj
               bo v spomladanskem času tukaj notri pronicala voda, ki bo ponoči zmrzovala in kaj bo
               šele potem maja, junija? Kakšni bodo ukrepi? In pa še eno vprašanje: Zakaj je bila
               pogodba v dokumentaciji, ki ste mi jo res poslali, podpisana za 31 milijonov v
               lanskem letu, kljub temu, da je bilo v proračunu za 2005 za to postavko, za to cesto,
               rezerviranih 55 milijonov? Hvala lepa za odgovor.</p>
            </sp>
            <sp who="SDZ4:CukjatiFrance">

               <speaker>PREDSEDNIK FRANCE CUKJATI:</speaker>

               <p>Hvala gospodu Zamerniku. Gospod minister, izvolite.</p>
            </sp>
            <sp who="SDZ4:BožičJanez">

               <speaker>MAG. JANEZ BOŽIČ:</speaker>

               <p>Hvala lepa na dodatnem vprašanju. Zelo na kratko. V vsakem primeru, če gre za napake,
               ki so bile storjene na strokovnem nivoju, bodo najmanj tisto, kar sledi po zakonu o
               graditvi objektov, odvzete licence, tako je v smislu projektiranja za področje, za
               katero so na tem projektu sodelovali, tako projektanti in seveda tudi izvajalci, bodo
               nosili del odgovornosti, svojo odgovornost, če je bilo pri izvedbi del karkoli
               narobe, glede na projektno in investicijsko dokumentacijo. To pomeni, da bo vnovčena
               garancija za dobro izvedbo del.</p>
               <p>Drugo vprašanje, zakaj je bila nižja vrednost - jaz mislim, da je to koristno.
               Namreč, če je bila v okviru proračuna zagotovljena vrednost 55 milijonov tolarjev, 35
               razpisana, potem je verjetno šlo na račun tega, da je nižja ocenjena vrednost del, ki
               je bila po projektu predvidena.</p>
            </sp>
            <sp who="SDZ4:CukjatiFrance">

               <speaker>PREDSEDNIK FRANCE CUKJATI:</speaker>

               <p>Hvala gospodu ministru. Dr. Mitja Slavinec bo postavil vprašanje ministru za notranje
               zadeve, gospodu Mateju. Izvolite.</p>
            </sp>
            <sp who="SDZ4:SlavinecMitja">

               <speaker>DR. MITJA SLAVINEC:</speaker>

               <p>Hvala lepa za besedo. Spoštovani gospod minister! Z vstopom Slovenije v Evropsko
               unijo so se med drugim poenostavili postopki pri prehodu meje z državami članicami
               Evropske unije in to je bistveno vplivalo na nekatere ustaljene prometne poti, saj se
               je na primer velik del tovornega prometa preusmeril na mejni prehod Dolga vas.
               Posledično se je promet na magistralni cesti med Mariborom in Lendavo povečal za več
               kot trikrat in že se približuje magični meji 100 tisoč kaminov na mesec. Zaradi te
               prekomerne obremenitve so se kritično poslabšale tudi varnostne razmere na cesti, k
               čemur še dodatno prispeva ponekod že povsem uničeno cestišče. Žal se to odraža tudi
               po številu prometnih nesreč, še posebej tistih z najhujšim tragičnim izidom in je v
               zadnjih letih naraslo od 1 do 5 smrtnih žrtev v lanskem letu. K temu dodatno prispeva
               tudi nespoštovanje prometnih predpisov. Eden najhujših primerov je prav gotovo
               dokumentirana vožnja skozi rdečo luč pri semaforju pred osnovno šolo v Beltincih, s
               čemer je še najbolj grobo ogrožena prav varnost otrok in mladine. Kljub pogosti
               poostreni policijski kontroli se razmere žal ne izboljšujejo, po mnenju nekaterih
               tudi zaradi nemoči policistov, ki se pri svojim delom srečujejo z jezikovnimi
               barierami in socialnimi ovirami, saj je večina voznikov tujcev, ki se niti ne razume
               slovensko oziroma niti drugih tujih jezikov, prav tako so brez ustreznih finančnih
               sredstev, potrebnih za pot in plačilo morebitnih glob. To seveda ne sme biti
               opravičilo za zmanjšanje prometne varnosti, še posebej na tako ogroženih točkah, kot
               je prej omenjena.</p>
               <p>Zaradi tega Vas, spoštovani gospod minister, sprašujem: Kaj boste storili, da
               povečate prometno varnost na tej cesti? Tako kritične razmere so med drugim prav
               gotovo nastale tudi zaradi hitrejših mejnih formalnosti in pretočnost mejnega prehoda
               Dolga vas več ni usklajeno s pretočnostjo ceste, zato me zanima: Ali boste uskladili
               pretočnost na mejnem prehodu s tistim, kar še cesta lahko prometa varno prevzame?
               Zanima me tudi: Ali so policisti imeli možnost dodatno se usposobiti za delo v
               specifičnih razmerah in okoliščinah s tujci, prav tako me zanima, koliko glob in
               drugih ukrepov je bilo v lanskem letu na območju magistralne ceste med Mariborom in
               Lendavo <gap n="..."/><stage xml:id="Redna-14-2006-02-27.stage14">/Znak za konec razprave./</stage><gap n="..."/> izrečenih tujcem in to v primerjavi z vsemi,
               ali to približno ustreza razmerju na tej cesti? Hvala lepa.</p>
            </sp>
            <sp who="SDZ4:CukjatiFrance">

               <speaker>PREDSEDNIK FRANCE CUKJATI:</speaker>

               <p>Hvala gospodu Slavincu. Gospod minister, izvolite.</p>
            </sp>
            <sp who="SDZ4:MateDragutin">

               <speaker>DRAGUTIN MATE:</speaker>

               <p>Hvala lepa, gospod predsednik, hvala za vprašanje.</p>
               <p>Dejansko držijo nekateri od teh podatkov, ki ste jih navedli. Pretočnost mejnega
               prehoda Dolga vas se je bistveno povečala z vstopom Slovenije v Evropsko unijo.
               Beležimo bistven poraz prometa preko tega mejnega prehoda, predvsem tovornega
               prometa, tako da sedaj praktično glavne poti iz Španije proti Rusiji potekajo ravno
               preko Slovenije in tako smo v lanskem letu zabeležili že več kot milijon tovornih
               vozil na tem mejnem prehodu, kar pomeni v primerjavi z letom pred tem dobrih 30%
               povečanja. Tako povprečno po cesti G1 do 3, od Dolge vasi do Maribora dnevno potuje
               med 2 tisoč 600 in 3 tisoč tovornih vozil. Najbolj obremenjen dan smo našteli v
               lanskem letu v decembru, kjer smo zabeležili 4.288 tovornih vozil, ki so se premikala
               po tej cesti. Zato je glavna prioriteta policijske uprave Murska Sobota in delno tudi
               Maribor nadzor nad to cesto in prometnimi tokovi, ki potekajo. Namreč, ta cesta je
               zelo močno obremenjena tudi z dnevnimi migracijami delavcev v večja središča v
               Prekmurju, kakor tudi v Mariboru in tudi proti centru Slovenije. Z našimi postopki
               poskušamo čim bolj nadzorovati ta promet, tako da bi zagotovili čim večjo varnost na
               tej cesti in da bi življenje ljudi, dokler ne bo zgrajena avtocesta, bilo čimbolj
               znosno v tem prostoru.</p>
               <p>Moram reči, da je ta prioriteta zelo močno izražena. Policisti izvajajo zelo veliko
               število ukrepov na tem področju. Moram pa tudi reči, da se policisti po končanem
               osnovnem usposabljanju za policiste, ki traja 18 mesecev v Republiki Sloveniji po
               predhodnem končanju srednje šole dodatno izobražujejo za potrebe dela v prometni
               varnosti, posebej na teh upravah. Prav tako imamo posebne tečaje in usposabljanja za
               policiste v komuniciranju z osebami s poudarkom na tujcih. Tukaj res lahko obstajajo
               določene jezikovne bariere, kot sami ugotavljate, ki jih popolnoma ne moremo
               odpraviti. Vendar to ne sme biti ovira za izvajanje vseh postopkov, ki jih policija
               izvaja in tudi sankcioniranje prekrškov, ki se dogajajo.</p>
               <p>Če podam nekaj številk, ki ste jih želeli izvedeti. Prometna varnost je dejansko
               relativno zaskrbljujoča na tem delu ceste. Moram reči, da je v lanskem letu bilo
               ugotovljenih 5.368 kršitev, od tega je bilo izdanih čez 4.000 plačilnih nalogov, čez
               500 jih je bilo obravnavanih v hitrem postopku v prekršku, prek 500 jih je bilo
               predanih okrajnim sodiščem, 18 primerov je bilo podanih drugim prekrškovnim organom,
               katerih pristojnost je reševanje določenih prekrškov. Te prekrške, teh 5.368
               prekrškov na tej cesti je storilo 4.327 kršiteljev. Se pravi, nekateri kršitelji so
               naredili več različnih prekrškov in bili za njih tudi kaznovani. Od tega je več kot
               2.500 slovenskih državljanov, velik del ostalih iz te številke so pa kršitelji, ki so
               bili povezani z meritvijo hitrosti. Namreč, policija izvaja meritve brez asistence,
               se pravi, kjer samo radar zaznava preveliko hitrost in pošilja plačilne naloge na
               dom. Pri preverih, ko ne moremo ugotoviti državljanstva te osebe, sprožimo postopke,
               ki so običajni, prek zunanjega ministrstva in prek ministrstva za pravosodje in s
               pridobljenimi podatki iz tretje države pošiljamo plačilne naloge oziroma vse, kar je
               potrebno tja. In na tak način kaznujemo te voznike.</p>
               <p>Tovorna vozila, če vzamemo samo tovorna vozila, je bilo kršitev cestno prometnih
               predpisov 2.273 zabeleženih v lanskem letu in več kot 1.000 primerov je bila
               prekoračitev hitrosti. Od tega je bilo 606 kršitev slovenskih državljanov, 1.400 je
               bilo pa drugih tujcev, za katere smo na takšen ali drugačen način ugotovili, kateri
               državi pripadajo, in so posledica te meritve brez asistence. Hvala.</p>
            </sp>
            <sp who="SDZ4:CukjatiFrance">

               <speaker>PRESEDNIK FRANCE CUKJATI:</speaker>

               <p>Hvala gospodu ministru. Želite dopolnitev odgovora? Izvolite, gospod Slavinc.</p>
            </sp>
            <sp who="SDZ4:SlavinecMitja">

               <speaker>DR. MITJA SLAVINEC:</speaker>

               <p>Slavinec je moj priimek. Hvala lepa.</p>
            </sp>
            <sp who="SDZ4:CukjatiFrance">

               <speaker>PREDSEDNIK FRANCE CUKJATI:</speaker>

               <p>Se opravičujem.</p>
            </sp>
            <sp who="SDZ4:SlavinecMitja">

               <speaker>DR. MITJA SLAVINEC:</speaker>

               <p>Samo na znanje in sprejemam opravičilo. Hvala lepa, spoštovani gospod minister, za
               podatke, predvsem te številčne. Tiste prve glede števila kamionov vsekakor imam in
               veseli me, da se tudi vaši podatki ujemajo z mojimi. Jaz jih imam strnjene na mesec
               dni, ker to potem tudi v povprečju neko pravo sliko da.</p>
               <p>Glejte, mene je najbolj zanimalo: Kako nameravate uskladiti pretočnost ceste s
               tistim glavnim vzrokom, to je povečano pretočnostjo na mejnem prehodu?</p>
               <p>Zelo enostaven predlog je sigurno ta, da tam zmanjšajte število policistov in jih
               preusmerite na cesto. Tako se bo dvignila prometna varnost, hkrati se bo zmanjšala
               pretočnost na mejnem prehodu in posledično tudi število kamionov na teh cestah, saj
               bodo počasneje prehajali mejo. Samo ena stvar v razmislek. Prepričan sem pa, da boste
               vi našli še učinkovitejšo in boljšo rešitev, da se ta številka zajezi in prične
               zmanjševati, kajti razmere so res nevzdržne.</p>
               <p>Druga stvar, ki je še pomembnejša. Zanima me, kajti ta slika, ki sem vam jo
               posredoval, je prav gotovo samo en primer, kjer otroci pri zeleni luči za prehod čez
               cesto čakajo, kajti kamioni vozijo skozi rdečo. Kako boste te kritične točke
               odpravili? Ali boste montirali kakšne avtomatske nadzorne naprave oziroma kakorkoli
               drugače? Ne nazadnje ob konicah in špicah bi lahko tudi ne samo prvi teden šolskega
               leta, ampak na kritičnih točkah policisti ves čas urejali promet in tako poskrbeli
               vsaj za varnost pred šolami in, kot rečeno, na najbolj izpostavljenih točkah in
               mestih. Hvala lepa.</p>
            </sp>
            <sp who="SDZ4:CukjatiFrance">

               <speaker>PREDSEDNIK FRANCE CUKJATI:</speaker>

               <p>Hvala. Izvolite, gospod minister.</p>
            </sp>
            <sp who="SDZ4:MateDragutin">

               <speaker>DRAGUTIN MATE:</speaker>

               <p>Hvala lepa. Hvala za to dopolnilno vprašanje. Prej mi je malo zmanjkalo časa, pa
               nisem odgovoril na ta dva dela, nisem ju nalašč izpustil.</p>
               <p>Pretočnost prometa na mejnem prehodu zelo težko reguliramo na takšen način, da bi
               zaustavljali promet na meji. Problem, ki se nam pojavlja na tej cesti, je izgradnja
               cestne infrastrukture v Sloveniji, ki je veliko boljša, kot je bila v preteklosti, in
               na žalost še nedograjenih vseh krakov avtoceste do madžarske ceste. Tokovi ceste so
               se spremenili in tukaj jih ne moremo zaustaviti. 3000 vozil dnevno držati na mejnem
               prehodu bi bilo zelo, zelo težko in tukaj bi povzročili lahko neke določene zaplete.
               Tukaj bomo neko boljšo rešitev lahko našli, ko bo tudi cestni krak od Maribora do
               Dolge vasi zgrajen in potem bomo lažje regulirali. Na žalost ni tako enostavno
               premakniti dva policista z meje v notranjosti in s tem povečati varnost. Namreč, na
               meji delata en ali dva pasova, preko katerih se tovornjaki premikajo. Tukaj so mogoče
               neke rešitve in tukaj bomo morali nekaj poiskati.</p>
               <p>Glede slike, ki ste mi jo poslali, seveda slika je zelo, zelo zaskrbljujoča in
               absolutno bomo tudi na podlagi tega se odločili za to, da bomo povečali prisotnost
               policistov ravno na takšnih kritičnih točkah, hkrati pa znotraj sistema ugotavljamo -
               jaz sem še posebej z velikim zanimanjem to opazoval - s spremembo zakona o varnosti
               cestnega prometa, ki je bil sprejet dve leti nazaj, so v nekem členu bile odpravljene
               utripajoče luči. Sedaj se oranžna in rdeča luč prižgeta brez opozorila in tudi to
               povzroči to, da nekateri vozniki - ne samo tovornih vozil tudi drugi - zapeljejo v
               oranžno in rdečo luč. Tako zelo resno razmišljam, ko se bodo pripravljale kakršnekoli
               spremembe zakona o varnosti cestnega prometa, če bi bilo smiselno spet uvesti
               utripajočo zeleno luč, ki šoferja opozori in povzroči nekajsekundni zamik in s tem
               bistveno ustavi promet, sedaj pa tega opozorila ni. Saj sami tudi vsi vozite in točno
               veste, na kakšne težave občasno naletimo.</p>
               <p>Druga zadeva, ki je: seveda policiste bomo usmerili na te kritične točke in dodatno
               okrepili predvsem varnost pred šolami, zanemarili ne bomo tudi vseh ostalih točk, ki
               so pomembne. Hvala.</p>
            </sp>
            <sp who="SDZ4:CukjatiFrance">

               <speaker>PREDSEDNIK FRANCE CUKJATI:</speaker>

               <p>Hvala gospodu ministru. Gospod Dušan Kumer bo postavil poslansko vprašanje ministru
               za javno upravo in ministru za finance. Izvolite.</p>
            </sp>
            <sp who="SDZ4:KumerDušan">

               <speaker>DUŠAN KUMER:</speaker>

               <p>Hvala za besedo. Spoštovana ministrica, spoštovani ministri, spoštovane kolegice in
               kolegi. V zadnjih tednih je moč slišati veliko besed o racionalizaciji in varčevanju
               znotraj državne uprave na več področjih, o zmanjševanju zaposlenih, manjših stroških
               za plače pa vse do zmanjševanja stroškov za mobilno telefonijo oziroma mobilne
               telefone. Toda kot kažejo nekatera dejstva in podatki, je eno govorjenje na tiskovnih
               konferencah, povsem nekaj drugega pa so konkretne številke in podatki. Namreč,
               sredstva za stroške dela v državni upravi se še vedno povečujejo in to na nekaterih
               postavkah pretirano. Torej smisel govorjenja o racionalizaciji na primer na področju
               zaposlovanja v državni upravi ne more biti zgolj papirnata statistika o tistih, ki so
               odšli, če se istočasno povečujejo sredstva za stroške dela. In eno od takšnih
               področij, ki zamegljuje pravo sliko na tem področju, je najemanje zunanjih
               strokovnjakov, institucij za opravljanje nekaterih storitev, ki jih vladni resorji in
               zaposleni niso zmožni opraviti ali pa, kot pravi odgovorni v vladi, da naj bi šlo za
               racionalizacijo in cenejšo storitev, kot če bi imeli zaposlene. Po nekaterih podatkih
               gre za nekaj milijard proračunskih sredstev. Zato se seveda samo po sebi zastavlja
               vprašanje: Ali ni tudi to področje eno od nadomestkov za zapolnjevanje vrzeli
               politično nekompatibilnih kadrov v državni upravi in istočasno dobra in ugodna
               prilika za postranske zaslužke - pod narekovaji - <q>"naših kadrov in inštitucij?"</q></p>
               <p>Zato ministra Viranta in ministra Bajuka sprašujem: Koliko pogodb o delu oziroma
               avtorskih pogodb s fizičnimi in pravnimi osebami je v letu 2005 in začetku letošnjega
               leta bilo sklenjenih oziroma je sklenilo posamezno ministrstvo, generalni sekretariat
               in vladne službe za potrebe svetovanj in strokovne pomoči?</p>
               <p>Prosim vas, da mi navedete posamezne skupne zneske po zgoraj navedenih skupinah. Ali
               so med izvajalci oziroma avtorji tudi zaposleni v državni upravi in koliko jih je?</p>
               <p>In na koncu: Ali ima vlada pregled nad tem, ali so posamezni ministri, državni
               sekretarji, visoki državni uradniki obenem zunanji pogodbeni sodelavci institucij, ki
               so izvajalci oziroma avtorji v pogodbenem razmerju z državo? Hvala za odgovor.</p>
            </sp>
            <sp who="SDZ4:CukjatiFrance">

               <speaker>PREDSEDNIK FRANCE CUKJATI:</speaker>

               <p>Hvala gospodu Kumerju. Gospod Bajuk, izvolite.</p>
            </sp>
            <sp who="SDZ4:BajukAndrej">

               <speaker>DR. ANDREJ BAJUK:</speaker>

               <p>Zelo na kratko. Hvala lepa za vprašanje. Spoštovani! Vprašanje, ki ste ga zastavili
               je silno zahteven, kar se tiče odgovora. Dobili smo ga v petek tam nekje ob 15. uri,
               vam lahko zagotavljam, da so službe tudi čez konec tedna delale in še nimam
               dokončnega odgovora za vaše vprašanje. Na vsak način vam pa lahko zagotavljam, da je
               sredstva, ki smo jih do sedaj, delo, ki smo ga do sedaj opravili, in sicer samo 11
               ministrstev od vseh, pa še ni generalnega sekretariata, pa še drugih ustanovov,
               raznoraznih vladnih služb, ki jih vi še zahtevate, da bo daleč pod to vsoto, o kateri
               govorite, da ste slišali, da se govori - nekaj milijard. Na vsaki način je to manjše.</p>
               <p>Lahko vam samo povem, kar se tiče ministrstva za finance, ker to sem pa danes že sam
               preveril in tudi to moramo še očistiti, ker podatki, ki jih imamo, so na podlagi
               direktorata za računovodstvo, tam se pa včasih tudi zamešajo ne samo nove pogodbe,
               marveč tudi tiste, ki so bile sklenjene v preteklosti in jih je treba še vedno
               izplačevati. To se pravi, ker se računovodstvo, saj veste, v tekočem smislu, vodi na
               podlagi plačil ne pa na podlagi, kdaj je poslovni dogodek dejansko bil začet. To bo
               še predmet pregleda. Na vsak način vam bomo pa tekom enega tedna odgovorili na to
               vaše zelo obširno vprašanje.</p>
               <p>Kar se tiče ministrstva za finance, zaenkrat smo ugotovili, da smo podpisali samo
               šest pogodb v celem letu in to za 39.5 milijonov tolarjev, od teh bi dva lahko bila
               padla v to kategorijo, za katero vi pravite, da so državni uslužbenci. Dejansko gre
               za ekonomski institut ne pravne fakultete, ampak institut ekonomske fakultete.
               Dejansko je to delo, ki ga pač ministrstvo za finance samo ne more opraviti, gre za
               analitične modele, s čimer na žalost javna uprava še ne razpolaga, da bi lahko to
               naredila. Gre pa za zelo pomembno stvar, ki je povezana s pokojninsko reformo ali pač
               s pregledom tega, kar se nam dogaja na tem področju. Po drugi strani pa tudi gre za
               efekte pričakovane posledice določenih sprememb v davčni zakonodaji, ki pa so tudi
               del ali predmet javnih razprav.</p>
               <p>Torej, tekom enega tedna vam bomo lahko poročali bolj celovito. Upamo, da boste tudi
               s tem zadovoljni, zaenkrat pa ne morem drugače kot to, kar sem že povedal. Dr. Virant
               bo pa odgovoril na drugi del vaših vprašanj.</p>
            </sp>
            <sp who="SDZ4:CukjatiFrance">

               <speaker>PREDSEDNIK FRANCE CUKJATI:</speaker>

               <p>Hvala. Gospod Virant.</p>
            </sp>
            <sp who="SDZ4:VirantGregor">

               <speaker>DR. GREGOR VIRANT:</speaker>

               <p>Hvala lepa. Bom izkoristil še ta preostanek časa, pa potem, če boste postavili še
               kakšno podvprašanje, morda lahko nadaljeval.</p>
               <p>Podatki o številkah bodo prišli iz ministrstva za finance, tako da tudi sam lahko
               glede številk in glede števila pogodb odgovarjam samo za svoje ministrstvo.
               Ministrstvo za javno upravo je pri najemanju zunanjih svetovalcev za pripravo
               zakonodaje in drugih gradiv izjemno restriktivno oziroma izjemno racionalno. Vso
               zakonodajo pripravljamo sami s projektnimi skupinami, v katere običajno, recimo, med
               več članov projektne skupine, ki prihaja od znotraj, iz uprave, vključimo po enega
               ali po dva zunanja strokovnjaka. Tako je, recimo, v lanskem letu bilo na podlagi
               pogodb, ki sem jih podpisal v času svojega ministrovanja, zunanjim svetovalcem
               izplačanih milijon 370 tisoč tolarjev, kar znaša takole na prvi pogled manj kot
               promile, precej manj kot promile, približno desetinko promila našega proračuna,
               ministrstva za javno upravo.</p>
               <p>Kar se tiče pa drugega dela vprašanja, torej, ali se lahko zgodi, da državni
               uradniki ali celo funkcionarji, ministri in državni sekretarji dobijo honorarje od
               zunanjih izvajalcev, ki nekaj delajo za upravo, pa moram povedati, da je vlada že 23.
               decembra 2004, torej nekaj tednov po svojem nastopu, sprejela serijo sklepov, ki to
               praktično preprečujejo. Ti sklepi se nanašajo na izvajanje usposabljanja in
               izobraževanja in pa tudi na pogodbe o nabavi storitev, v tem primeru intelektualnih
               storitev, kjer izvajalec ne sme vključevati uslužbencev organa v svoje delo proti
               plačilu honorarja. Razen v izjemnih primerih, če naročnik izrecno to dopusti, če gre
               za delo, ki ne sodi v delovno področje javnega uslužbenca. Jaz takšnega primera ne
               poznam, mislim, da jih tudi ni<gap n="..."/></p>
            </sp>
            <sp who="SDZ4:CukjatiFrance">

               <speaker>PREDSEDNIK FRANCE CUKJATI:</speaker>

               <p>Hvala. Gospod minister, čas je potekel. Gospod Kumer, želite dopolnitev odgovora?
               Izvolite.</p>
            </sp>
            <sp who="SDZ4:KumerDušan">

               <speaker>DUŠAN KUMER:</speaker>

               <p>Se strinjam, da gre za zahtevo delo in bom počakal teden in upam, da bom takrat dobil
               skupaj odgovor še na moje prejšnje poslansko vprašanje, ki se je ravno tako nanašalo
               na področje racionalizacije in varčevanja.</p>
               <p>Sem se pa pač zanašal na nov informacijski sistem, ki bi naj bil vzpostavljen
               znotraj vlade, ki je bil lani v začetku leta obljubljen, da bo boljši od prejšnjega
               in sem mislil, da se enostavno dva usedeta za kompjuter in te stvari skupaj
               potegneta. Tako pa sem danes slišal samo poročilo iz dveh ministrstev, katera
               ministra sem spraševal. Jaz sem si za svojo lastno uporabo, pa tisto, kar je možno
               dobiti, pa sem prišel skoraj do dveh milijard. Tako bom, ko bom dobil to poročilo,
               lahko zastavljal tudi vprašanja na tisto, kar je odgovarjal minister Virant: Ali so
               nekateri visoki državni uradniki, na čelu z ministri - recimo, ministri brez listnice
               in tako dalje - tudi vezani s kakšnimi pogodbenimi obveznostmi do nekaterih
               institucij, ki opravljajo pogodbena dela za državo?</p>
               <p>Moram pa še enkrat reči, da me stvar spominja pri tem varčevanju in racionalizaciji
               na lanske avtomobilske nalepke, ki so bile, zato dobivam vedno asociacijo na to
               varčevanje in racionalizacijo. Tri mesece smo ljudem govorili, kako bodo prihranili v
               lastnem žepu nekaj manj kot 2 000 tolarjev, zdaj pa lahko pričakujejo konec leta, da
               bodo 10-krat, 15-krat več morali dati iz žepa, ki bo dodatno plačal davek na te iste
               avtomobile. In ravno tako bodo dali iz svojega lastnega žepa. Zato seveda bom
               vztrajal in bom vaju dva z ministrom še nadalje spraševal na temo o racionalizaciji
               in varčevanju.</p>
            </sp>
            <sp who="SDZ4:CukjatiFrance">

               <speaker>PREDSEDNIK FRANCE CUKJATI:</speaker>

               <p>Hvala. Gospod Bajuk, izvolite.</p>
            </sp>
            <sp who="SDZ4:BajukAndrej">

               <speaker>DR. ANDREJ BAJUK:</speaker>

               <p>Na kratko. Zagotavljam vam, da danes boste to prav gotovo dobili, ker zjutraj sem
               podpisal poročilo, kar se tiče vašega vprašanja iz prejšnjega meseca, ki je bilo tudi
               zelo zahtevno, mislim, da imate na petih straneh vse tabele - to, kar ste zahtevali v
               prejšnjem primeru. To pot pa mislim, da bo hitreje, ker so že sedaj začeli delati na
               tem področju, mislim, da boste dobili tekom enega tedna, vsaj tako so mi službe
               obljubile. Hvala.</p>
            </sp>
            <sp who="SDZ4:CukjatiFrance">

               <speaker>PREDSEDNIK FRANCE CUKJATI:</speaker>

               <p>Hvala. Gospod Virant.</p>
            </sp>
            <sp who="SDZ4:VirantGregor">

               <speaker>DR. GREGOR VIRANT:</speaker>

               <p>Najprej moram reči, da me čudi, da ta polemika o avtomobilskih nalepkah še ni
               zaključena. Mislim, da vsi, ki smo lastniki motornih vozil, vemo, da je ukinitev teh
               nalepk pomenila neko korist, nek prihranek časa in denarja in to, upam, da ni več
               sporno.</p>
               <p>Seveda se strinjam, da je racionalizacija potrebna na vseh področjih, kar pa ne
               pomeni, da racionalizacija na področju zmanjševanja števila zaposlenih ni pomembna
               ali pa ni koristna. Še enkrat bom ponovil. Glede sodelovanja javnih uslužbencev pri
               zunanjih izvajalcih proti plačilu honorarja je vlada že konec leta 2004 sprejela
               sklepe, ki prej nikoli niso bili sprejeti in ki so glede teh vprašanj zelo jasni. Jaz
               sem trdno prepričan, da ko govorimo o ministrih in državnih sekretarjih, da ni
               takšnega primera, da bi bil nekdo v pogodbenim razmerju z zunanjim izvajalcem, ki bi
               potem povratno delal nazaj za državo. To bi bilo popolnoma nesprejemljivo.</p>
               <p>Ko gre za javne uslužbence, torej za uradnike, pa ravno tako ti vladni sklepi to
               preprečujejo oziroma omejujejo na neke morda izjemne situacije, do katerih pa,
               mislim, da v praksi ne prihaja. Bomo pa preverili, ker tudi mene zanima, kako se ti
               sklepi v praksi realizirajo. Prepričan sem, da jih ministrstva spoštujejo.</p>
            </sp>
            <sp who="SDZ4:CukjatiFrance">

               <speaker>PREDSEDNIK FRANCE CUKJATI:</speaker>

               <p>Hvala dr. Virantu. Gospod Bajuk.</p>
            </sp>
            <sp who="SDZ4:BajukAndrej">

               <speaker>DR. ANDREJ BAJUK:</speaker>

               <p>Če smem še nekaj dodati. Rad bi vas tudi opozoril, čeprav še dokončni podatki o
               zaključnem računu še niso na razpolago, vemo pa, kar se tiče plač, da je celotna
               vsota, to, kar je bilo realizacija proračuna v letu 2005 v tekočih odhodkih: plače in
               drugi izdatki zaposlenih, da je v BDP padlo od 9,4% BDP v letu 2004 na 9,2. Nekaj se
               pa le dogaja na področju varčevanja! Hvala.</p>
            </sp>
            <sp who="SDZ4:CukjatiFrance">

               <speaker>PREDSEDNIK FRANCE CUKJATI:</speaker>

               <p>Gospa Maria Pozsonec bo postavila poslansko vprašanje ministru za šolstvo in šport
               dr. Milanu Zveru.</p>
            </sp>
            <sp who="SDZ4:PozsonecMaria">

               <speaker>MARIA POZSONEC:</speaker>

               <p>Hvala lepa, gospod predsednik. Lep pozdrav vsem prisotnim! Gospodu ministru za
               šolstvo, gospodu Zveru, bom postavila naslednje vprašanje. Na podlagi sprememb
               pravilnika o plačilih staršev za programe v vrtcih po novem večina kmetov ne bo mogla
               plačevati vrtca, zaradi tega bodo kmečki otroci dobesedno izgnani iz vrtcev.</p>
               <p>Zanima me: Kako in na kakšni podlagi ste prišli do formule, od katere je odvisna
               višina prispevka kmečkih staršev? Kajti, to je, milo rečeno, nerealno. Brez
               dramatizacije to izgleda tako. Vsi, ki živimo blizu kmetije, vemo, da en hektar
               zemlje da toliko dohodkov, kolikor so sami stroški obdelave zemlje. To na podlagi
               pravilnika oziroma osnove za davek šteje za 100.000 tolarjev katastrskega dohodka. V
               kolikor subvencija ostane v celoti, ostane kmetu, ki ima 5 hektarjev zemlje, 350.000
               tolarjev za vso družino za celo leto. Iz tega bo treba plačati še čevlje, obleko,
               hrano, kurjavo, elektriko in tako naprej. In zdaj zvišek; cinizma iz tega kmečki
               starš mora plačati za varstvo otroka najvišji prispevek v višini do 80% ekonomske
               cene ali še več. Vse to je nesprejemljivo in zelo žalostno.</p>
               <p>Zanima me: Zakaj kmečki otroci niso upravičeni do subvencioniranja vrtca? Ali država
               na ta način namerava povečati nataliteto? Je to tista socialna politika, ki jo država
               ponuja mladi kmečki družini, da ima več otrok? Na ta način kmečki otroci ne bodo
               imeli podlage za uspešno vključitev v izobraževalni sistem in bodo kot nalašč zgolj
               za pastirje - in brez tega, da bi jaz smatrala, da je pastirstvo manj vredna
               zaposlitev, ampak radi bi bili še kaj drugega. Kje je tukaj ustavna pravica enakih
               možnosti pri izobraževanju in kje je tu sploh otrokova pravica do prihodnosti?</p>
               <p>To ni poslansko vprašanje zaradi poslanskega vprašanja, to je krik za pomoč kmečkim
               otrokom, ki imajo isto mesto pod soncem kot drugi otroci. Hvala.</p>
            </sp>
            <sp who="SDZ4:CukjatiFrance">

               <speaker>PREDSEDNIK FRANCE CUKJATI:</speaker>

               <p>Hvala gospe Pozsonec. Gospod minister, izvolite.</p>
            </sp>
            <sp who="SDZ4:ZverMilan">

               <speaker>DR. MILAN ZVER:</speaker>

               <p>Hvala lepa, gospod predsednik, hvala lepa za vprašanje, gospa poslanka. To formulo, o
               kateri vi govorite, določa pravilnik. Pravilnik in zadnja novela pravilnika je bila
               dogovorjena skupaj z občinami oziroma z obema združenjema občin, to je skupnost občin
               Slovenije in združenje občin Slovenije, in je nastal na pobudo torej občin, ki so
               ugotavljale, da so posamezne kategorije vlagateljev neprimerno, nesorazmerno
               obremenjene z tovrstnimi plačili. Dejstvo je, da imajo občine pri ugotavljanju
               odmere, torej plačila vrtcev, vse škarje in platno v lastnih rokah, lahko ugotavljajo
               na podlagi dohodka, pa premoženja. 32. člen zakona o vrtcih pa jim omogoča, da tudi
               meritorno odločajo, v kolikor ugotovijo, da so razmere take v družini in lahko potem
               tudi sorazmerno temu znižajo to plačilo. Skratka, v javnosti pa se je iz te novele
               pravilnika res naredil nek problem, dejansko pa ministrstvo proučuje na terenu,
               kakšna je situacija, novonastala situacija na podlagi spremembe tega pravilnika, in
               ugotavljamo sledeče. V 60-ih občinah, ki vključujejo približno 13.600 otrok oziroma
               vlagateljev, se jih je pritožilo na ceno 250, od tega samo 125 na nova določila,
               ostali so drugi razlogi. To pomeni, samo v tem vzorcu, v tej populaciji je manj kot
               0,8% vseh. In od 54.000 otrok v predšolski vzgoji so samo trije primeri, ko so starši
               izpisali otroke iz predšolske vzgoje. Tako ta trditev, da smo otrokom, zlasti kmečkim
               otrokom, onemogočili pravico do predšolske vzgoje, ne drži. Mi še nadalje spremljamo
               učinke tega pravilnika, poskušamo pridobiti podatke iz vseh občin in nismo zaprli
               možnosti nadaljnjih pogovorov. Nasprotno, ugotavljamo, kako bi olajšali dostop
               nekaterih otrok, zlasti tistih, ki so na obrobju družbenega življenja, in mnogi
               kmečki otroci so. Tudi jaz sem doma iz takega okolja in poznam te razmere, ne samo vi
               ali še kdo drug.</p>
               <p>Verjemite mi, da je naš cilj res omogočiti čim večjo dostopnost otrok do predšolske
               vzgoje. V ta namen mislimo tudi spremeniti sistemsko zakonodajo, da bi bila možnost
               sodelovanja, vključenost otrok čim večja. Iščemo variante tudi za delno vključitev
               otrok, ne recimo celodnevno, želeli bi, da je vključitev večja, nikakor ne želimo
               izključevanja, kot ste omenili v vprašanju.</p>
               <p>Torej, ko bomo analizirali celotno nastalo situacijo, se bomo skupaj z občinami
               odločili, ali bomo šli v spremembo pravilnika, kjer bi lahko ta kriterij 500.000
               katastrskega dohodka spremenili, ali pa bomo šli v to, da bi dali neka skupna
               priporočila občinam pri oblikovanju cenika za te predšolske storitve. Torej, nobenega
               ne izključujemo, nasprotno, cilj je, da bi bilo plačevanje vrtcev čim bolj pravično.
               Krivično je, če je nekdo oproščen, pa bi lahko plačal, drugi pa težko plača, pa mora
               plačati.</p>
            </sp>
            <sp who="SDZ4:PečeSašo">

               <speaker>PODPREDSEDNIK SAŠO PEČE:</speaker>

               <p>Hvala minister. Dodatno vprašanje poslanka Pozsončeva, izvolite.</p>
            </sp>
            <sp who="SDZ4:PozsonecMaria">

               <speaker>MARIA POZSONEC:</speaker>

               <p>Hvala lepa. Gospod minister, razložite meni, da tisti kmet, ki ima 5 hektarjev,
               torej ima 500.000 katastrskega dohodka. Kako lahko iz tega plača nadnormalno visoko
               ceno za vrtec? Ker kdor ima 500.000 SIT, že plača nad 80%, 80% je pa tam okoli 60.000
               na mesec. Ja, kašne študije so potrebne, da izračunate, da od 500.000 ni mogoče
               plačati ne vem kakšno vsoto? Ne verjamem, da lahko nekdo to trdi. Ker pomnožite z 12,
               80.000 ali 60.000 ali 70.000, bo že nad 500.000! In kmetje morajo iz tega živeti.
               Tako da se od 5 hektarjev se ne da živeti. In da še potem nadormalno visoko plačajo
               za otroški vrtec, to ni mogoče. In to razlagati, da bodo to proučevali - tu ni treba
               nič proučevati!</p>
            </sp>
            <sp who="SDZ4:PečeSašo">

               <speaker>PODPREDSEDNIK SAŠO PEČE:</speaker>

               <p>Hvala za dopolnilno vprašanje. Minister Zver, izvolite.</p>
            </sp>
            <sp who="SDZ4:ZverMilan">

               <speaker>DR. MILAN ZVER:</speaker>

               <p>Hvala za priložnost, da odgovorim še na to dodatno vprašanje. Glejte, na pamet ne
               moremo odločati pri tem pravilniku. Jaz mislim, da je prav, da natančno preučimo
               posledice te novele, da dobimo pritožbe, vsako posebej bomo preučili, da vidimo, ali
               se je dejansko dogodila krivica komu ali ne, in šele na tej podlagi se lahko kasneje
               realno odločimo. Jaz mislim, da se s to novelo niso zgodile krivice; nasprotno, da je
               sistem plačil sedaj bistveno bolj pravičen.</p>
               <p>Kot sem pa že omenil, ne zapiramo vrat. Proučili bomo možnost, ali se da ta zgornja
               meja dvigniti, najti kakšno skupno rešitev, zlasti tiste skupine otrok, vključno s
               kmečkimi otroci, ki so imeli doslej težji dostop do predšolske storitve, si želim, da
               bi bile bolj vključene. In vsekakor previsoka cena zanje ni faktor pozitivnega
               vpliva, zato mi lahko verjamete, da bomo tankočutni pri reševanju tega problema.</p>
               <p>V Sloveniji je predšolska storitev preslaba glede na povpraševanje. Javni sektor
               enostavno ne zmore zagotoviti vseh potreb, imamo vrsto sivih lis v državi, kjer
               preveč otrok čaka na predšolsko vzgojo in zaradi tega smo pred ključnimi odločitvami,
               kako omogočiti vsem otrokom - ali pa vsem tistim, ki bi želeli dati otroke v
               predšolsko vzgojo - tovrstno storitev. Zato bomo v naslednjih letih reševali ta
               problem. Cilj Slovenije je, da bi bila vključenost predšolskih otrok v vrtce
               primerljiva evropski, tam je blizu 80%, mi smo prekoračili 60%, vendar v Evropi
               vključujejo ali pa prištevajo v vključenosti tudi te delne dnevne programe ne samo
               celodnevne vključitve, ampak tudi delno, tako da lahko otroka pripeljejo samo za
               nekaj ur na dan v vrtec in že to štejejo kot vključitev. Tovrstno ponudbo moramo tudi
               mi zagotoviti in jaz sem prepričan, da če bomo to naredili, da bo vključitev večja,
               vključenost otrok v predšolske inštitucije večja, v Oblikovanje cene je samo eden od
               dejavnikov, ki vplivajo na to vključitev.</p>
            </sp>
            <sp who="SDZ4:PečeSašo">

               <speaker>PODPREDSEDNIK SAŠO PEČE:</speaker>

               <p>Minister, hvala.Naslednji na seznamu prijavljenih za postavitev ustnega poslanskega
               vprašanja je mag. Borut Sajovic, svoje vprašanje naslavlja na ministrico za
               kmetijstvo, gozdarstvo in prehrano gospo Marijo Lukačič. Izvolite, kolega Sajovic.
           </p>
            </sp>
            <sp who="SDZ4:SajovicBorut">

               <speaker>MAG. BORUT SAJOVIC:</speaker>

               <p>Hvala lepa, gospod predsedujoči za besedo. Lep pozdrav ministrici in pa ministrskemu
               zboru ter pa seveda tudi poslankam in poslancem.</p>
               <p>Slovenija je na boj s ptičjo gripo pripravljena, je bilo znano in pa suhoparno
               piarovsko sporočilo preteklega tedna, vendar kdor pozna, da je aviarna influenca pri
               nas zaenkrat na srečo predvsem in pa samo bolezen divjih vodnih ptic in ve, kaj iz
               tega lahko sledi, seveda se tako ne izraža in pa tako ne obnaša. Veste, ob suhem
               vremenu je tudi strgan dežnik zadosten, vendar takrat pa, kadar močno dežuje in pa
               lije, takrat pa nekaj kapelj vedno zaide tudi tja, kamor ne bi želeli in pa kamor ne
               sodijo. In zato, spoštovana gospa ministrica, me zanima: Ali vlada pripravlja še
               kakšne dodatne ukrepe, predvsem za preprečitev oziroma omilitev gospodarske škode
               zaradi pojava aviarne influence? Nekatera ravnanja in izjave ter odgovori namreč pri
               državljanih postavljajo še več dodatnih vprašanj. Mislim, da bi se v tistih ključnih
               najpomembnejših trenutkih v komuniciranju z javnostjo morali vključiti prav sami in
               osebno, tako kot bi bilo potrebno vključiti v to bitko tudi več zasebnih
               veterinarjev, koncesionarjev, predvsem zaradi tega, ker bolezen in operativo poznajo
               bolje, predvsem ker poznajo bolje tudi teren.</p>
               <p>In zanima me tudi: Ali je v naši državi ta trenutek na voljo dovolj zaščitnih oblek,
               mask, opreme za razkuževanje in razkužil? In še to: Meni se zdi smotrno, kaj pa vam,
               ali ne bi bilo smiselno nekaj teh oblek razdeliti tudi rejcem na ogroženih območjih,
               kjer je obilica vodne perutnine?</p>
               <p>In naslednje vprašanje: Se vam zdi sistem pobiranja naravno poginulih vrabčkov in
               siničk, ki jih seveda ne analiziramo na prisotnost virusa z velikimi prevoznimi
               sredstvi in stroški ustrezen? In: ali je ta služba kos povečanemu povpraševanju po
               njihovih storitvah?</p>
               <p>In da bodo ukrepi učinkoviti, moramo imeti zanje predvsem zadosti in dovolj denarja.
               Koliko sredstev je Republika Slovenija že porabila za izvajanje dosedanjih ukrepov
               proti širjenju aviarne influence in koliko sredstev je še na voljo za ta namen v
               letošnje državnem proračunu? Predvsem pa, kot mi je znano, proračun, kljub temu da je
               grožnja s to boleznijo že dalj časa prisotna, ne vsebuje namenskih postavk za plačilo
               ukrepov, ki jih izvajajo na primer gasilci, veterinarski inšpektorji, higienska
               služba in zasebne veterinarske koncesionarske organizacije. Hvala lepa.</p>
            </sp>
            <sp who="SDZ4:PečeSašo">

               <speaker>PODPREDSEDNIK SAŠO PEČE:</speaker>

               <p>Hvala vam, kolega Sajovic. Ministrica, prosim, če podate odgovor.</p>
            </sp>
            <sp who="SDZ4:LukačičMarija">

               <speaker>MARIJA LUKAČIČ:</speaker>

               <p>Hvala za besedo, gospod predsedujoči, hvala za vprašanje, spoštovani gospod poslanec.
               Vprašanje se nanaša na omilitev gospodarske škode v primeru pojava aviarne influence
               pri domači perutnini. Naj spomnim, da neposredno škodo zaradi izvajanja odrejenih
               ukrepov zatiranja bolezni pri domači perutnini se poravnava v skladu s pravilnikom o
               odškodninah na področju veterinarstva, da pa je nekoliko manj možnosti v nacionalni
               zakonodaji za omilitev posredne škode, ki se nanaša na izpad dohodka rejcem perutnine
               in živilskopredelovalne industrije. Zato sem prejšnji teden na svetu ministrov v
               Bruslju predlagala sprejetje oziroma v obravnavo in sprejetje določene ukrepe, ki se
               nanašajo na uvedbo kompenzacijskih plačil za izpad dohodka rejcem perutnine in
               živilskopredelovalne industrije zaradi izvajanja ukrepov, ki jih predpisuje
               veterinarska uprava. Predlagala sem tudi širitev izvoznih nadomestil za države izven
               Evropske unije, zlasti na države Balkana, kamor naša perutninska industrija izvozi
               skoraj polovico svojega izvoza, in predlagala sem tretji ukrep - financiranje
               informacijske kampanje za uživanje toplotno obdelanega perutninskega mesa, ki je
               primerno za uživanje ljudi. Moram povedati, da ima informacijo, da bomo o teh
               predlogih že obravnavali na svetu ministrov v mesecu marcu.</p>
               <p>Opozorili sta na preprečitev panike. Moram opozoriti, da pristojne službe že od
               lanske jeseni obveščajo državljane in posebej rejce o pojavu in širitvi bolezni pri
               divjih pticah. Državljani so dobro obveščeni, ampak do sedaj še ni prišlo do prenosa
               virusa z divjih ptic na človeka, da pa je do prenosa bolezni z domače perutnine na
               človeka prišlo tam, kjer so bili ljudje neposredno v stiku s perutnino.</p>
               <p>V obveščanje državljanov so se vključile poleg vladnih služb tudi nekatere nevladne
               organizacije, kot je veterinarska zbornica in pa kmetijsko-gozdarska zbornica
               Slovenije. Realno poročanje medijev preprečuje paniko med državljani, da pa te ni,
               kažejo tudi ankete nekaterih časnikov.</p>
               <p>Opozarjate na vključevanje veterinarjev zasebnikov. Veterinarske službe so že do
               sedaj uspešno sodelovanje pri izvajanju ukrepov preprečevanja širjenja aviarne
               influence v Sloveniji. Tako bodo sodelovale tudi v prihodnje. Nacionalni veterinarski
               institut, veterinarska fakulteta skupaj z VURS-om pripravlja načrt cepljena perutnine
               in ptic v ujetništvo in oceno tveganja z oceno stroškov v zvezi s cepljenjem.</p>
               <p>Sprašujete glede razpoložljive opreme. Ta trenutek imajo veterinarske službe dovolj
               zaščitne opreme in razkužil, tako za vsakodnevno uporabo kot tudi eventualni izbruh
               bolezni pri domači perutnini.</p>
               <p>Delo VHS služb. Zaradi povečanega obsega dela in zahtev javnosti po takojšnji
               odstranitvi vsakega poginulega ptiča, so se izvajanju te službe priključili tudi
               zasebni veterinarji, tako da vsake poginule ptice ne odpelje velik kamion. Mreža
               pokritosti države z VHS službo je ostala v načrtovanih okvirjih.</p>
               <p>Kar zadeva krmljenja labodov. Od prejšnjega tedna dalje izvajajo krmljenje labodov
               na določenih mestih ornitologi. Ornitologi opozarjajo, da se bliža biološki ciklus
               labodov, ko bodo približno v 14 dneh, treh tednih tudi praktično zapustili Slovenijo
               in se preselili na severovzhodni del Evrope. V tem času pač skrbimo za krmljenje
               labodov, da ne bodo iskali hrane po raznih dvoriščih.</p>
               <p>Kar zadeva uvoz in izvoz perutnine, moram povedati, da smo v neposrednem kontaktu z
               veterinarskimi upravami držav bivše Jugoslavije, smo v stiku in jih sproti obveščamo
               o pojavu bolezni kot tudi o ukrepih, ki jih je sprejela Evropska unija. Te države
               proučujejo možnost izvajanja enakih ukrepov kot države članice Evropske unije, kar
               pomeni dovolitev uvoza perutninskega mesa iz držav s pojavom aviarne influence pri
               drugih pticah. Naj spomnim, da smo danes zjutraj dosegli dogovor za nemoten pretok
               mesa in jajc z Republiko Hrvaško, kamor največ trguje Perutnina Ptuj. Sprašujete o
               sredstvih<gap n="..."/></p>
            </sp>
            <sp who="SDZ4:PečeSašo">

               <speaker>PODPREDSEDNIK SAŠO PEČE:</speaker>

               <p>Prosim, če zaključite. Ste že prekoračili čas.</p>
            </sp>
            <sp who="SDZ4:LukačičMarija">

               <speaker>MARIJA LUKAČIČ:</speaker>

               <p><gap n="..."/> do sedaj je VURS porabil 40 milijonov tolarjev.</p>
            </sp>
            <sp who="SDZ4:PečeSašo">

               <speaker>PODPREDSEDNIK SAŠO PEČE:</speaker>

               <p>Gospa ministrica, avtomat vas je izklopil. Kot verjetno veste, spoštovani vladni
               zbor, ki je danes prisoten, po 15-ih sekundah, ko prekoračite čas, ne glede na moje
               opozorili, vas izklopi, zato prosim, da upoštevate do sedaj dogovorjena in do sedaj
               upoštevana pravila. K dodatnemu vprašanju pa se je prijavil mag. Sajovic. Izvolite,
               prosim.</p>
            </sp>
            <sp who="SDZ4:SajovicBorut">

               <speaker>MAG. BORUT SAJOVIC:</speaker>

               <p>Hvala lepa, gospod predsedujoči. Aviarna influenca je tako resen problem, da tudi
               najboljši ukrepi v največji meri niso nikdar in nikoli zadostni in popolni. To pa je
               področje in pa problem, kjer je treba včasih iskati tudi dlako v jajcu, zato vas
               dobronamerno in pa kot pobuda sprašujem naslednje. Ali imamo, in zakaj ne, spisek
               prek 47.000 gospodinjstev, ki v Sloveniji redijo perutnino?</p>
               <p>Ali imamo, in zakaj ne, spisek in nadzor vodnih površin, kjer se zadržujejo ogrožene
               vodne ptice? Ali jih sistemsko nadzorujemo z ornitologi, ribiči, lovci in
               naravovarstveniki?</p>
               <p>Ali se vam ne zdi, da bi bilo mogoč bolje kot odstreliti prek 100 medvedov, humano
               odstraniti del izčrpanih, lačnih, prezeblih, podhranjenih vodnih ptic, ki so s
               prisotnostjo virusa lahko vir okužbe in prenosa za domačo perutnino in pa tudi za
               ljudi?</p>
               <p>Ali ne bi bilo mogoče bolje kot gasilce v prve bojne vrste pošiljati dobro
               opremljene in izurjene specialne enote, ki jih slovenska vojska za boj proti
               biološkem orožju ima? Mislim, da bi na tem področju specialno, dobro opremljeni in
               izurjeni vojaki naredili za Slovenijo več dobrega kot v Iraku.</p>
               <p>Kako ukrepamo v primeru številnih ptic v, recimo, v živalskem vrtu v Ljubljani?</p>
               <p>In tisto, kar se mi zdi najbolj pomembno, ključno v tej zgodbi je komuniciranje in
               sodelovanje z javnostjo. Ali smo že pripravili in ali pripravljamo kakšno navodilo,
               brošuro za rejce perutnine in ostale državljane? Tako brošurico, knjižico, prospekt,
               ki problem opisuje, pojasnjuje, nakazuje rešitve in na koncu, kar je za vse
               državljanke in državljane najpomembnejše, ljudem dopoveduje, da je njihova varnost
               odvisna predvsem od njihovega lastnega varovanja in ravnanja.</p>
            </sp>
            <sp who="SDZ4:PečeSašo">

               <speaker>PODPREDSEDNIK SAŠO PEČE:</speaker>

               <p>Hvala vam za dopolnilno vprašanje. Ministrica Marija Lukačič, izvolite.</p>
            </sp>
            <sp who="SDZ4:LukačičMarija">

               <speaker>MARIJA LUKAČIČ:</speaker>

               <p>Kar zadeva spiska rejcev perutnine je znan in se pripravlja po posameznih ogroženih
               oziroma okuženih območjih po vnaprej določenem programu.</p>
               <p>Kar zadeva usmrtitve obolelih labodov, je naša naloga, da preprečimo stik domače
               perjadi z okuženimi divjimi pticami. Seveda je tu stvar ornitologov, ali bodo
               dovoljevali usmrtitev posameznih labodov, za katere se ugotovi, da so oboleli oziroma
               za tiste, ki so oboleli, se že ve, kakšni so ukrepi. V primeru, ko pa se ne ve, ali
               so ti okuženi ali niso okuženi, je ukrep, da poskušamo preprečevati vsakršen stik
               domače perutnine oziroma perjadi s temi pticami.</p>
               <p>Glede informiranja javnosti. Veterinarska uprava je dnevno obveščala slovensko
               javnost o svojih ugotovitvah, o predpisanih ukrepih, o pojavu bolezni na slovenskih
               tleh. Tudi sama sem se vključevala v te akcije. Nisem pa posebej izvajala tiskovnih
               konferenc na ministrstvu za kmetijstvo, ker sem z odločbo imenovala državno središče
               za nadzor bolezni, ki ima v svojem programu dela tudi obveščanje javnosti o svojih
               ugotovitvah. V primeru, ko bo prišlo, če bo prišlo, do prenosa bolezni na domačo
               perutnino, bo seveda to obveščanje vsakodnevno in tekoče tudi s strani
               ministrstva.</p>
            </sp>
            <sp who="SDZ4:PečeSašo">

               <speaker>PODPREDSEDNIK SAŠO PEČE:</speaker>

               <p>Hvala za odgovor. Naslednjo poslansko ustno vprašanje bo zastavil poslanec Boštjan
               Zagorac, kakor je bilo na začetku seje povedano, danes ministra za zunanje zadeve
               doktorja Dimitrija Rupla ni, zato sprašujem poslanca Zagorca, ali bo ustno vprašanje
               vseeno zastavil. Seveda mu bomo magnetogramski trak ministru dostavili, vam pa njegov
               odgovor. Pa vas sprašujem.</p>
            </sp>
            <sp who="SDZ4:ZagoracBoštjan">

               <speaker>BOŠTJAN ZAGORAC:</speaker>

               <p>Seveda bom poslansko vprašanje zastavil, seveda pričakujem tudi od ministra po
               možnosti ustni odgovor in ne pisnega, kajti papir zelo dosti prenese. Moram reči, da
               mi je zelo žal, da danes ministra za zunanje zadeve ni med nami, kajti prav zanima
               me: Kakšno je stališče njegovo in pa stališče te vlade do zadnjih stvari, ki so se
               dogajale oziroma do zadnjih incidentov, ki jih je povzročal na avstrijskem Koroškem
               koroški deželni glavar Jörg Haider?</p>
               <p>Nedopustno se mi zdi in tudi kolegom iz Slovenske nacionalne stranke, da nek
               politični predstavnik evropske države na kakršen koli način izvaja nacističen teror
               nad slovensko manjšino v Republiki Avstriji. Drugače, kot da to imenujem nacistični
               teror, ne morem imenovati SMS-ov, za katere je dokazljivo, da so prihajali ravno iz
               njegove stranke, in premikanje tabel, ki bi jih bilo potrebno nadomestiti s
               slovenskimi napisi.</p>
               <p>Ne nazadnje me zanima tudi s strani vlade: Kakšne ukrepe predvideva glede na to, da
               je eden izmed višjih političnih predstavnikov v Republiki Avstriji kršil avstrijsko
               državno pogodbo, za katero vemo, da predstavlja mednarodni akt? Kršil je, če ne kar
               vseh pet odstavkov, pa petega zagotov in ga bom citiral vladi, glede na to, da je
               njena apatičnost bila takšna, da verjamem, da si je ni uspela sama poiskati.
               Dejavnost organizacij, ki merijo na to, da odvzamejo hrvaškemu ali slovenskemu
               prebivalstvu njegov značaj in pravice kot manjšine, se morajo prepovedati. Zato
               utemeljeno pričakujem od vlade Republike Slovenije, da bo zahtevala pri mednarodnih
               institucijah ukrep, ki ga avstrijska državna pogodba tudi predvideva torej, prepoved
               delovanja takšnih organizacij, pa čeprav so politične, ki širijo oziroma krčijo
               pravice posameznih manjšin na določenem območju.</p>
               <p>Moram povedati, da je zelo zaskrbljujoča neodzivnost vlade. Ne nazadnje, kot
               verjetno veste tisti predstavniki vlade, ki tukaj še sedite, je koroški deželni
               glavar zahteval tudi opravičilo, in sicer s strani vlade v mojem imenu, kar pa, hvala
               bogu, nismo dočakali v tej državi, da bi se vlada opravičevala v imenu poslanca. Tudi
               ne pričakujemo od vlade, da bi se na kakršen koli način opravičila, ampak pričakujem,
               da bo zahtevala opravičilo z avstrijske strani. Hvala.</p>
            </sp>
            <sp who="SDZ4:PečeSašo">

               <speaker>PODPREDSEDNIK SAŠO PEČE:</speaker>

               <p>Hvala za podano vprašanje. Kakor je bilo prej rečeno, verjamem, da boste dobili
               odgovor v taki ali drugačni obliki najkasneje do naslednje seje državnega zbora. Mi
               nadaljujemo na podlagi seznama prijavljeni, 17. prijavljeni je poslanec Martič
               Mikolič, ki bo zastavil poslansko vprašanje ministru za delo, družino in socialne
               zadeve magistru Janezu Drobniču. Izvolite, prosim.</p>
            </sp>
            <sp who="SDZ4:MikoličMartin">

               <speaker>MARTIN MIKOLIČ:</speaker>

               <p>Hvala lepa, predsedujoči, lepo pozdravljeni ministrica, ministri, spoštovane kolegice
               in kolegi. 15. leto že teče, odkar živimo v samostojni državi Sloveniji, in skoraj
               toliko časa že opozarjajo upokojeni slovenski državljani, ki so bili zaposleni v
               drugih republikah bivše SFRJ na nerešeno problematiko glede njihovih pokojnin.
               Glavnina teh upokojencev, ki danes živijo ob meji s sosednjo Republiko Hrvaško, je
               bila v času bivše SFRJ zaposlena v Republiki Hrvaški. Samo v občini Rogatec in občini
               Rogaška Slatina je teh upokojencev okoli 300. Njihove pokojnine so nižje od
               primerljivih slovenskih pokojnin, poleg tega pa ne prejemajo nobenih dodatkov, do
               katerih so upravičeni upokojenci, ki so delali v Republiki Sloveniji. Kljub temu da
               je bivša oblast obljubljala, da bo problem rešila z ustreznim zakonom, tega ni
               izpolnila.</p>
               <p>Sprašujem vas: Ali bo vaše ministrstvo končno pripravilo ustrezno rešitev? Naj
               povem, da je bilo leta 1992 v Sloveniji okoli 4 tisoč 200 takih primerov, danes pa je
               teh upokojencev le še nekaj nad 1300. To pomeni, da je danes za marsikoga že
               prepozno, zato je skrajni čas, da se problematika nemudoma reši. S tem se bo vsaj
               delno popravila krivca preostalim, še živečim upokojencem. Se vam zahvaljujem za
               odgovor.</p>
            </sp>
            <sp who="SDZ4:PečeSašo">

               <speaker>PODPREDSEDNIK SAŠO PEČE:</speaker>

               <p>Hvala. Prosim za odgovor, minister Drobnič.</p>
            </sp>
            <sp who="SDZ4:DrobničJanez">

               <speaker>MAG. JANEZ DROBNIČ:</speaker>

               <p>Hvala lepa za to ustno vprašanje, moram pa poudariti, da je bilo v zadnjem času
               postavljenih kar nekaj pisnih vprašanj na to tematiko, kako zagotoviti dostojne
               pokojnine slovenskim državljanom, ki so delali v sosednjih republikah.</p>
               <p>Ministrstvo za delo, družino in socialne zadeve je pripravilo podrobnejšo
               problematiko, ukrepe in aktivnosti na področju pokojninskega in invalidskega
               zavarovanja, tisto, kar se nanaša na prejemanje pokojnin naših državljanov, ki so pač
               uveljavili to pokojnino v drugih republikah nekdanje Jugoslavije. Informacije je
               obravnaval tudi gospodarski kolegij vlade Republike Slovenije in tudi akceptiral
               predloge ministrstva za delo, družino, socialne zadeve, da je potrebno to
               problematiko urediti s spremembo zakonodaje. Čeprav se je situacija glede prejemanja
               pokojnin bistveno spremenila, pokojnine, ki jih prejemajo slovenski državljani iz
               Republike Hrvaške, se zadnjih šest let postopkovno mnogo hitreje povečujejo kot
               slovenske pokojnine. Hrvaška je namreč ukinjala večino dodatkov k pokojninam in tako
               pridobila dodatna sredstva za povišanje pokojnin, tako da je, recimo, 1992. leta
               upravičenec prejel dodatek k hrvaški pokojnino v višini več kot 50% pokojnine, leta
               2003 se je dodatek zmanjšal na samo nekoliko manj kot 30%.</p>
               <p>Glede na to problematiko smo na ministrstvu za delo, družino in socialne zadeve
               pripravili spremembo zakon o pokojninskem in invalidskem zavarovanju. Zavedali smo
               se, da je najbolj tvorno in najbolj konsistentno to problematiko vključiti za ta
               temeljni zakon o pokojninskem in invalidskem zavarovanju. Te nove spremembe je
               obravnaval že tudi ekonomsko socialni svet ravno v petek. Zakon smo namreč pripravili
               in ga razmeroma hitro, v 14-ih dneh - te spremembe. Govori seveda tudi o spremembah
               na področju pokojninskih načrtov za to, da bi se zagotavljalo zanesljivost pokojnin
               po posebnih teh skladih.</p>
               <p>Skratka, v noveli, ki je sedaj pripravljena in je v medresorskem usklajevanju, na
               usklajevanju pri socialnih partnerjih je že bila, so pripravljene te spremembe, ki
               bodo uresničile želje in poštena upravičenja tistih državljanov, ki so si zaslužili
               pokojnino v drugih republikah. Seveda, najprej bo pa novelo sprejela vlada, to pa v
               naslednjem tednu ali nekaj dneh na podlagi uskladitve med resorji. Toliko.</p>
            </sp>
            <sp who="SDZ4:PečeSašo">

               <speaker>PODPREDSEDNIK SAŠO PEČE:</speaker>

               <p>Hvala za odgovor. Želja po dopolnilnem vprašanju? Ni. Potem nadaljujemo s
               postavljanjem vprašanj. Naslednji na seznamu prijavljenih je podpredsednik dr. Marko
               Pavliha, ki bo svoje poslansko vprašanje zastavil ministru za šolstvo in šport dr.
               Milanu Zveru. Izvolite, prosim, kolega Pavliha.</p>
            </sp>
            <sp who="SDZ4:PavlihaMarko">

               <speaker>DR. MARKO PAVLIHA:</speaker>

               <p>Hvala lepa, kolega podpredsednik. Ministrica, oba ministra, kolegice in kolegi! Saj
               me silno mika, da bi ministru za šolstvo in šport postavil vprašanje, zakaj slovenske
               športnice in športniki niso dosegli nobene kolajne na olimpijskih igrah, ampak to bi
               bilo celo za opozicijskega poslanca preveč in minister res ne more biti za vse kriv.
               Bom pa povedal naslednje.</p>
               <p>Slovenija bi morala biti šolski primer države, katere prihodnost naj sloni na njeni,
               tako rečeno, priviligirani obmorski legi. Meni nikoli ni bilo jasno, zakaj smo si
               pred 15-mi leti za slogan izbrali izrek, da smo <q>"na sončni strani Alp"</q>, kajti smo ena
               od redkih držav, ki imamo morje v grbu in na zastavi in smo na morski strani
               Triglava, pa tega ne znamo izkoristiti.</p>
               <p>Ampak, to govorim zato, ker je Primorska obmorska obala prevečkrat zanemarjena in
               potisnjena v pozabo, zlasti v zadnjem letu. Naj omenim samo nekaj primerov: postavil
               sem pisno poslansko vprašanje, zakaj pozabljena ideja o izgradnji doma za ostarele,
               pa potem dve regiji namesto treh, drugi tir na stranskem tiru, Luka Koper, no in
               danes so na vrsti srednje šole v Kopru.</p>
               <p>Novembra leta 2005 so svetnice in svetniki občinskega sveta Mestne občine Koper
               sprožili niz vprašanj glede koprskih srednjih šol. 12. decembra 2005 je Urad za
               družbene dejavnosti in razvoj pri Mestni občini Koper ministra za šolstvo in šport
               prosil za pisni odgovor glede teh vprašanj. No, in 16.2.2006 je poteka 34. seja
               mestnega sveta, do katere svetnice in svetniki niso dobili še odgovore na naslednja
               vprašanja.</p>
               <p>Prvič. Zanima jih in zanima tudi mene: Ali se bo v naslednjem letu pričelo v Kopru
               urejati prostore za Srednjo tehniško šolo Koper oziroma kdaj je predviden začetek
               tega projekta?</p>
               <p>Drugič. Ali se predvideva v naslednjih štirih letih urejanje in dozidava Srednje
               ekonomsko-poslovne šole Koper, ki je ena redkih srednjih šol v Sloveniji z
               dvoizmenskim poukom?</p>
               <p>In tretjič, zadnjič. Ali se v Mestni občini Koper v naslednjih štirih letih
               predvideva kakršnokoli investiranje v objekte, ki so namenjeni srednjim šolam?</p>
               <p>V imenu mestnega sveta Koper in tudi v svojem že v naprej najlepša hvala za dobre
               novice.</p>
            </sp>
            <sp who="SDZ4:PečeSašo">

               <speaker>PODPREDSEDNIK SAŠO PEČE:</speaker>

               <p>Dr. Pavliha, hvala za vaše vprašanje in odgovor na vsa tri podpvrašanja pričakujemo
               s strani ministra Zvera. Izvolite.</p>
            </sp>
            <sp who="SDZ4:ZverMilan">

               <speaker>DR. MILAN ZVER:</speaker>

               <p>Hvala lepa za besedo, gospod podpredsednik. Spoštovani gospod poslanec in
               podpredsednik državnega zbora! Hvala za vprašanje.</p>
               <p>Če bi začel s tistim prvim o medaljah. Medalje res niso vse, so nek vrhunec športnih
               dosežkov, zlasti na olimpijskih igrah. Naše reprezentantke in reprezentanti so
               dosegli tudi nekatere druge vidnejše uspehe in so tudi s svojimi uvrstitvami in
               nastopi, lahko rečemo, tudi navduševali. Dve šesti mesti, Košir, Majdičeva, 7. mesto
               Flander, 8. mesto Majdičeva, 9. mesto Ane Drev in tako naprej so vendarle vrhunski
               rezultati v svetovnem merilu. Prav je, da poskušamo v teh ocenah biti vsaj do
               športnikov dokaj prizanesljivi. Tukaj ne govorim vam, ampak nasploh. Seveda bodo
               nekateri drugi, ki odločajo o športnem življenju, že dali tudi neko strokovno oceno,
               ali so ti rezultati ustrezni glede na vložek ali ne.</p>
               <p>Sedaj pa k odgovorom na vaša vprašanja. Mi si prizadevamo, resnično, zadnje leto, pa
               tudi v proračunskih dokumentih za letošnje leto in za naslednje leto, povečati
               investicije v srednješolski prostor. Država je ustanovitelj srednješolske mreže in
               poskušamo tudi bolj urejevati. Znano je, da smo nedavno tega imeli v Mariboru imeli
               dober celodnevni obisk, kjer smo predstavili racionalen, gospodaren, učinkovit model
               srednješolske mreže v Mariboru. Začenjamo oblikovati nek koncept in tudi pripravo na
               prostorsko konferenco v Ljubljani, ker bomo tudi v Ljubljani organizirali tak
               kompleks in pospešeno urejevali mrežo šol v prestolnici. Želimo pa nekaj podobnega
               tudi v drugih večjih mestih. Zagotovo spada Koper mednje.</p>
               <p>Kot veste, so se začele aktivnosti v Srednji tehnični šoli v Kopru že leta 2004.
               Takrat je bil prvi razpis za najem, za lizing, torej postopek javnega naročila za
               finančni najem s postopnim odkupom. In sicer se je projekt imenoval. Preureditev
               bivše lokacije Tomos za preselitev Srednje tehnične šole Koper. Postopek tega
               naročila je še v teku. Mi pričakujemo, da bo zaključen že naslednji mesec, morda že v
               dveh tednih, kar pomeni, da bomo lahko, če se javno naročilo uspešno zaključi,
               predali objekt v funkcijo že avgusta 2008.</p>
               <p>Odgovor na drugo vprašanje pa je pač takšen, Srednja ekonomska-poslovna šola Koper
               ni vključena v zakon o temeljnih razvojnih načrtih, torej ta, ki je sedaj v veljavi,
               in bo ta projekt moral počakati na naslednji razpis, za katerega verjamem, da se bo
               Mestna občina Koper vključila vanj. Seveda pa ministrstvo še naprej predvideva
               vzdrževalna dela, torej investiranje v to, tudi iz naslova deregulacije
               investicijskih vzdrževalnih del šola pridobiva denar oziroma sredstva.</p>
               <p>Razen tega, kar sem povedal, razen srednje tehnične šole in pa sredstev iz naslova
               investicijsko vzdrževalnih del, v naslednjih štirih letih država - oziroma tako moram
               reči v naslednjih vsaj dveh letih država ne bo financirala drugih projektov.
               Predvidevamo pa, da se bodo v okvir novega razpisnega šole prijavile na to, zato ta
               hip ne morem reči, kako bo v naslednjih štirih letih, lahko pa govorim samo za
               proračunsko obdobje 2006 in 2007, v tem obdobju pa razen tega, kar sem omenil, ne
               predvidevamo večjih naložb v Kopru. Hvala lepa.</p>
            </sp>
            <sp who="SDZ4:PečeSašo">

               <speaker>PODPREDSEDNIK SAŠO PEČE:</speaker>

               <p>Hvala za odgovor. Dopolnilno vprašanje. Dr. Pavliha, izvolite.</p>
            </sp>
            <sp who="SDZ4:PavlihaMarko">

               <speaker>DR. MARKO PAVLIHA:</speaker>

               <p>Hvala lepa, kolega podpredsednik. Dopolnitev odgovora. Tisto <q>"olimpijsko"</q> na začetku
               je seveda bilo bolj mišljeno za šalo kot zares, čeravno se z vami strinjam. Sam
               bistveno bolj verjamem v sodelovanje kot v tekmovanje in izkoriščam priložnost za
               iskrene čestitke našim športnicam in športnikom.</p>
               <p>Glede dopolnitve vašega odgovora se bom pa na tem mestu zadovoljil z vašo obljubo,
               da boste odgovor v širši obliki pisno poslali na mestno občino in jih morda tudi kdaj
               obiskali za kakšen pogovor, je pa na podlagi vašega odgovora očitno nekaj razlogov za
               optimizem. Tako se zahvaljujem in prosim za to dopolnitev odgovora. Hvala lepa.</p>
            </sp>
            <sp who="SDZ4:PečeSašo">

               <speaker>PODPREDSEDNIK SAŠO PEČE:</speaker>

               <p>Minister Zver, izvolite.</p>
            </sp>
            <sp who="SDZ4:ZverMilan">

               <speaker>DR. MILAN ZVER:</speaker>

               <p>Hvala. Samo še stavek. Pisni odgovor bo prišel, tudi na mestni svet. Tudi moje obisk
               planiramo, čeprav sem že bil v mestni občini Koper. In prejšnji teden sta bila na
               terenu, če lahko tako rečem, tudi moj šef za investicije in pa državna sekretarka, ki
               sta si ogledala lokacije, tako da nekatera pripravljalna dela vendarle potekajo.
               Hvala lepa.</p>
            </sp>
            <sp who="SDZ4:PečeSašo">

               <speaker>PODPREDSEDNIK SAŠO PEČE:</speaker>

               <p>Hvala obema in dovolite še moj pomislek. Jaz pa le mislim, da tudi kolajne na igrah
               nekaj štejejo. Mi pa nadaljujemo z 19. prijavljeno na seznamu, mag. Majdo Potrata, ki
               bo poslansko vprašanje zastavila ministru dr. Gregorju Virantu, ministru za javno
               upravo. Izvolite.</p>
            </sp>
            <sp who="SDZ4:PotrataMajda">

               <speaker>MAG. MAJDA POTRATA:</speaker>

               <p>Hvala. Spoštovana gospa ministrica, spoštovani ministri, spoštovani poslanki in
               poslanci. Spoštovani gospod minister, dr. Virant, vodite ministrstvo za javno upravo,
               za katerega je ob ustanovitvi bilo v koalicijski pogodbi zapisano, da z njim želi
               koalicija zagotoviti racionalnejšo organizacijo na tem področju, večjo sinergijo in
               boljšo izrabo kadrovskih in finančnih virov, hkrati pa želi poudariti, da se zaveda,
               da je dobro javno upravljanje eden od temeljev trajnostnega razvoja. S svojo
               dejavnostjo, gospod minister, pa segate tudi širše v javni sektor, ne samo na
               področje državne uprave, takrat, kadar gre za plačni sistem in za nekatere druge
               sistemske rešitve, zato dovolite, da iz tega dela, ki se nanaša na kadre, oblikujem
               svoje vprašanje, tako sem tudi napovedala.</p>
               <p>V javnosti je bilo kar nekaj prerekanja o tem, ali je napovedano zmanjšanje
               zaposlenih v državni upravi in javnem sektorju res takšno, kot se prikazuje, ali ne,
               ampak jaz vas ne bom po tem spraševala. Rada bi vas pa vprašala nekaj drugega.</p>
               <p>Namreč, prav tako je v koalicijski pogodbi zapisano, da naj bi se zmanjšalo število
               zaposlenih v civilnem delu državne uprave za najmanj 3% v štiriletnem obdobju.
               Vprašanje pa meri ravno na to, da je z zmanjševanjem števila zaposlenih, ki ga ni
               pripisati samo naravnemu odlivu v pokoj, upravičena zaskrbljenost, da je pri
               zaposlovanju lahko kdaj zvezano kaj tudi s takim posegi ali ukrepi, ki ne zvišujejo
               ali utrjujejo občutka varnosti med zaposlenimi. Ne nazadnje ste zapisali v
               koalicijski pogodbi, da bo zaposlovanje temeljilo na sposobnosti in kompetencah, na
               kar bo koalicija še posebej pozorna, in da bo koalicija poenostavila disciplinske
               postopke in postopke ugotavljanja nesposobnosti in v tem pogledu izenačila položaj
               uslužbencev javne uprave s položajem zaposlenih v gospodarstvu. Nimamo sicer
               ugotovljenih poklicnih bolezni, kar nekaj znakov pa je, da je fluktuacija opazna.</p>
               <p>Zato vas sprašujem: Ali je fluktuacija v letu 2005 v primerjavi z 2003 bistveno
               narasla? Kakšno je število zaposlitev za določen čas in koliko je novih zaposlitev s
               tistimi, ki so prvi iskalci zaposlitve?</p>
               <p>Še najbolj me pa zanima: Kako vsi ti ukrepi vplivajo na kakovost dela, na
               obremenitev, zadovoljstvo in uspešnost zaposlenih, na povečano odsotnost dela zaradi
               bolezni, ki so povezane z preobremenjenostjo? Hvala.</p>
            </sp>
            <sp who="SDZ4:PečeSašo">

               <speaker>PODPREDSEDNIK SAŠO PEČE:</speaker>

               <p>Odgovor bo podal minister za javno upravo dr. Gregor Virant. Izvolite.</p>
            </sp>
            <sp who="SDZ4:VirantGregor">

               <speaker>DR. GREGOR VIRANT:</speaker>

               <p>Hvala lepa. Spoštovana gospa poslanka. Racionalizacija javne uprave je ena od vladnih
               prioritet in zmanjševanja števila zaposlenih v državni upravi je eden od ukrepov za
               to racionalizacijo. Kot minister za javno upravo govorim o zmanjševanju zaposlenih v
               državni upravi, ne pa v drugih delih javnega sektorja, torej v šolstvu, zdravstvu,
               kulturi in tako naprej, pa tudi ne v občinah, kajti vemo, da je zaposlovanje v
               občinah odvisno od odločitev županov, zato imamo lokalno samoupravo in župani so
               neposredno odgovorni volivcem tudi za to.</p>
               <p>V letu 2005 je dejansko prišlo do rahlega znižanja števila zaposlenih v državni
               upravi, odštevši Slovensko vojsko, ki se profesionalizira po svojem načrtu, in sicer
               primerjava stanja na 31.12.2004 in 2005 pokaže zmanjšanje za 90 zaposlenih, kar je v
               primerjavi z povečanjem za nekaj 100 v prejšnjih letih seveda bistvena, bistvena
               razlika. O širšem javnem sektorju pa nebi govoril, čeprav je tudi na tem področju
               vlada sprejela izhodišča in če bo potem v nadaljevanju čas, bom tudi o tem nekaj
               povedal.</p>
               <p>Gotovo je trenutno najbolj na udaru državna administracija, državna uprava. Vaše
               vprašanje sem razumel tako oziroma bistvo tega vprašanja, kako ti ukrepi
               racionalizacije vplivajo na kakovost, na obremenitve, na zadovoljstvo zaposlenih in
               na bolniške odsotnosti. Morda najprej nekaj podatkov glede fluktuacije. Lahko
               postrežem s podatki o številu odhodov, to se prvi, številu uslužbencev, ki so
               zapustili državno upravo v preteklih letih. V letu 2003 je delovno razmerje prenehalo
               1278, v letu 2004 1926 in v letu 2005 1715, kar pomeni, da je fluktuacija, da to
               odhodi v letu 2005 pod ravnijo iz leta 2004, vendar nad ravnijo iz leta 2003. Ne gre
               za kakšne drastične spremembe. Torej 1978, 1926 in 1715 v letu 2005.</p>
               <p>Kar se tiče števila zaposlenih za določen čas, je bilo to število po posameznih
               letih naslednje: na 31.12.2002 jih je bilo 1696, naslednje leto 1369, torej manj, v
               letu 2004 1780, torej več, v letu 2005 1177, vendar ta podatek ni popolnoma
               primerljiv, ker v tem letu ni bilo ob koncu leta zaposlenih za določen čas kandidatov
               za policiste. Če bi prišteli še to, ta številka se običajno giblje okrog 250 do 400,
               bi prišli do tega, da je število zaposlenih za določen čas približno enako.</p>
               <p>Kar se tiče zadovoljstva zaposlenih, se ne meri povsod v državni upravi, marsikje pa
               ga merimo. Tako ga na primer merimo v upravnih enotah, kjer je zadovoljstvo
               zaposlenih tudi eno od meril za ocenjevanje uspešnosti načelnikov, in tu nam pokažejo
               rezultati - mogoče še najboljši kazalnik je stopnja, delež tistih, ki so ponosni na
               svojo zaposlitev na upravni enoti. V letu 2003 69,6%, v letu 2004 69,2%, se pravi
               malo manj, v letu 2005 pa 78,09%. Se pravi, se je zadovoljstvo zaposlenih v upravnih
               enotah povečalo, čeprav so upravne enote zmanjšale število zaposlenih, tako v letu
               2004 kot v letu 2005. Glede obsentizma oziroma bolniških odsotnosti bi vas prosil, če
               počakate na kadrovsko poročilo za leto 2005, kjer bomo natančno tudi v odstotkih po
               ministrstvih in na splošno ugotovili oziroma poročali o tem, kakšen je bil delež
               obsentizma, koliko je torej izgubljenih ur iz naslova bolniških odsotnosti. V
               poročilih za leto 2004 in nazaj se ta podatek ni vnašal. Sedaj smo se odločili, da
               bomo vključili tudi ta podatek.</p>
               <p>Sedaj pa še splošen odgovor na vaše vprašanje, kaj ta pritisk, ta racionalizacija
               pomeni za kakovost in obremenjenost. Glede kakovosti se trudimo, da bi jo
               izboljševali. Spet bom postregel iz upravnih enot, kjer se je zadovoljstvo strank s
               storitvami v letu 2005 dvignilo in je interval od 3,59 do 4,68, to je najnižja in
               najvišja ocena. V letu 2004, ko je bilo med 3,55 in 4,67, se pravi, se je kakovost
               dvignila. Na upravnih enotah, na primer, se ponujajo nekatere dodatne storitve
               <gap n="..."/><stage xml:id="Redna-14-2006-02-27.stage15">/Opozorilni znak za konec razprave./</stage>, ki jih prej ni bilo, kot je, recimo,
               overjanje podpisov, izpiski iz zemljiške knjige in podobno, se pravi <gap n="..."/></p>
            </sp>
            <sp who="SDZ4:PečeSašo">

               <speaker>PODPREDSEDNIK SAŠO PEČE:</speaker>

               <p>Prosim, če zaključite.</p>
            </sp>
            <sp who="SDZ4:VirantGregor">

               <speaker>DR. GREGOR VIRANT:</speaker>

               <p><gap n="..."/> nova kvaliteta z manjšim številom zaposlenih.</p>
            </sp>
            <sp who="SDZ4:PečeSašo">

               <speaker>PODPREDSEDNIK SAŠO PEČE:</speaker>

               <p>Hvala. Dopolnilno vprašanje, mag. Potrata, izvolite.</p>
            </sp>
            <sp who="SDZ4:PotrataMajda">

               <speaker>MAG. MAJDA POTRATA:</speaker>

               <p>Hvala. To, kar ste mi sedaj povedali, se v nekem delu nanaša na tisto, kar sem
               rekla, da je vaša pristojnost širša. Ta pa je, ko govoriva o plačah v javnem
               sektorju.</p>
               <p>V koalicijski pogodbi ste tudi obljubljali, da bo v javni upravi izdelan model, ki
               bo omogočil merjenje uspešnosti posameznih upravnih organov. Kot vidim, ste za
               upravne enote to uredili. Tam so ukrepi oziroma kriteriji: načrtovanje in spremljanje
               rezultatov, odnosi s strankami, zadovoljstvo strank, odprtost, preglednost, ravnanje
               z zaposlenimi, zadovoljstvo zaposlenih ter obvladovanje poslovnih procesov. Na to se
               sklicujem zato, ker ne vem, ali bo začel 1. marca veljati poseben pravilnik za
               uspešnost direktorjev javnih zavodov ali ne. Tudi ne vem, ali imam ustrezno različico
               tega pravilnika v rokah, ampak ko sem gledala tri postavke za ugotavljanje uspešnosti
               vodilnih, ne morem reči, da bi vsaj v tistem delu videla zelo jasne kriterije, ki bi
               merili ravno v zadovoljstvo strank z opravljenimi storitvami, ampak sem bila pozorna
               na to, da vsaj v dveh elementih to nanaša na zmanjševanje števila zaposlenih. Namreč,
               tisti kriterij, ki govori o kadrovskem načrtu, je zelo nejasen in ne veš, ali gre za
               zmanjševanje ali ne. Posebej presenetljivo pa je, da je najvišja uspešnost, če se
               zniža število zaposlenih za več kot 1 in pol odstotka. Specifike področij so
               različne. Zmanjševanje zaposlenih pa po moje ne more biti edini kriterij ali
               najpomembnejši kriterij za nagrajevanje uspešnosti.</p>
               <p>Pa bi morebiti še v nadaljevanju odgovora tudi nekaj povedali. Sicer pa vas prosim,
               če mi lahko potem tudi pisni odgovor, ko boste imeli zbrane podatke, posredujete.
               Hvala.</p>
            </sp>
            <sp who="SDZ4:PečeSašo">

               <speaker>PODPREDSEDNIK SAŠO PEČE:</speaker>

               <p>Hvala. Minister Virant bo podal dopolnilni odgovor. Izvolite.</p>
            </sp>
            <sp who="SDZ4:VirantGregor">

               <speaker>DR. GREGOR VIRANT:</speaker>

               <p>Ko bo pripravljeno kadrovsko poročilo, ga bomo sicer objavili na naši spletni
               strani, ampak vam ga bomo tudi posebej poslali.</p>
               <p>Ta pravilnik, o katerem govorite, je še v fazi medresorskega usklajevanja in se
               popolnoma strinjam z vami, da zmanjšanje števila zaposlenih ne more biti ključno
               merilo za uspešnost direktorja in bomo to merilo tudi umaknili.</p>
               <p>Sam mislim, da je potrebno prepustiti resornim ministrom, da vsak za svoje področje,
               zdravstvo, šolstvo, kultura, sociala in javna uprava določijo merila za uspešnost
               direktorjev na svojem področju. Kar se tiče javna uprave, bomo izhajali iz modela, ki
               je bil vzpostavljen za upravne enote, vsaj v tistem delu uprave, kjer je storitveno
               naravnana, ki ima opravka s strankami, in tam, kot ste že sami ugotovili, približno
               tako je, merimo učinkovitost, produktivnost, se pravi, koliko upravna enota naredi na
               enoto dela, pri čemer se posamezne storitve ponderirajo, vozniško dovoljenje je
               vredno toliko, denacionalizacijska odločba pa toliko več, zadovoljstvo strank, ki se
               redno letni meri po posebni metodologiji, ki smo jo oblikovali, zadovoljstvo
               zaposlenih in tudi vključevanja načelnika v projektne skupine na državni ravni.
               Torej, nekaj podobnega bo veljalo za javno upravo tudi širše. Za ostale dele javnega
               sektorja pa, kot rečeno, se popolnoma strinjam z vami, da ima zdravstvo svoje
               specifike, šolstvo svoje, kultura svoje in sociala svoje in da je prav, da vsak
               minister za svoje področje to posebej predpiše. Mogoče bi rekel samo še to, za kar mi
               je prej zmanjkalo časa. To, kar vaše vprašanje nakazuje je v veliki meri res.
               Obremenitve, obremenjenost v državni upravi, torej v tem segmentu, ki je najbolj pod
               pritiskom glede zmanjševanja števila zaposlenih, se povečujejo, to je dejstvo. Še
               vedno je problem neenakomerna obremenjenost in strukturni problemi, kar pomeni, da
               imamo ljudi, ki delajo slabše, po drugi strani pa imamo veliko potrebo po zaposlitvi
               določenega števila kvalitetnih strokovnjakov. Kako torej z manj ljudi narediti več?
               Odgovor je v bistvu en sam. Z boljšo izrabo kadrovskih virov, z boljšo organizacijo
               dela in z odpravo nepotrebnih nalog. Do zdaj smo zmanjševali res preko prostovoljnih
               odhodov v pokoj, v druge službe in tako naprej. Z novim letom pa nam zakon o javnih
               uslužbencih daje tudi druge možnosti in tu bodo morali predstojniki in vsi menedžerji
               tudi s pomočjo našega ministrstva te možnosti izkoristiti. <gap n=".."/><stage xml:id="Redna-14-2006-02-27.stage16">/Opozorilni znak za
               konec razprave./</stage><gap n="..."/> in jih bomo poskušali izkoristiti.</p>
            </sp>
            <sp who="SDZ4:PečeSašo">

               <speaker>PODPREDSEDNIK SAŠO PEČE:</speaker>

               <p>Hvala za odgovor. Nadaljujem s seznamom prijavljenih poslancev, ki zastavljajo
               vprašanja. Naslednji bo poslansko vprašanje zastavil poslanec Geza Džuban, in sicer
               ministrici za kmetijstvo, gozdarstvo in prehrano. Izvolite prosim.</p>
            </sp>
            <sp who="SDZ4:DžubanGeza">

               <speaker>GEZA DŽUBAN:</speaker>

               <p>Hvala lepa, gospod podpredsednik. Spoštovana ministrica, minister, kolegice,
               kolegi!</p>
               <p>Poslansko vprašanje postavljam ministrici za kmetijstvo, gozdarstvo in prehrano v
               zvezi z delovanjem Agencije za kmetijske trge, vlaganjem zahtevkov, izdajanjem odločb
               in seveda na njihovi osnovi upravičencem izplačilo upravičenih denarnih sredstev. Eno
               od teh je zgodnje upokojevanje kot pomemben ukrep kmetijske politike, ki izboljšuje
               starostno strukturo na kmečkih gospodarstvih. Žal potencialni upravičenci opozarjajo
               na težave, s katerimi se soočajo v postopkih Agencije Republike Slovenije za
               kmetijske trge in razvoj podeželja, ki izvaja ukrep zgodnjega upokojevanja.
               Potencialni upravičenci kot največjo težavo omenjajo dejstvo, da Agencija Republike
               Slovenije za kmetijske trge in razvoj podeželja velikokrat zamuja ali sploh ne izdaja
               odločb ter da praviloma tudi ne odgovarja na pritožbe, ki so vložene na podlagi
               negativnih odločitev.</p>
               <p>Zato me, spoštovana ministrica, zanima: Kolikšen je povprečen čas od vložitve
               zahtevka do odločitve posebne komisije in čas od vložitve zahtevka do začetka
               izplačevanja rente pri tistih vlagateljih, ki jim je komisija odobrila izplačevanje
               rente? Koliko vlagateljev je izpolnjevalo vse zahtevane pogoje, pa rente še ne
               prejemajo, ter koliko zahtevkov je bilo vloženih od začetka izvajanja ukrepa?</p>
               <p>Skratka: Kaj bo storilo ministrstvo, da bo Agencija o vlogah odločila v razumnem ter
               zakonitem roku ter da se zmanjšajo administrativne napake, ki se tudi dogajajo pri
               obdelavi vlog?</p>
               <p>In drugi del vprašanja se nanaša na problematiko obdavčitev plačil iz naslova
               ukrepov kmetijske politike v letih 2005-2007. Namreč, niso redki primeri, ko
               upravičencem, kljub temu da so bile izdane odločbe v letu 2005, neposredna plačila še
               vedno niso bila izplačana. Glede na dejstvo, da se v davčno osnovo od dohodkov
               izplačil iz naslova ukrepov 2005 upošteva 25% in potem vsako leto toliko več, so se
               takšni upravičenci znašli v posebnem oziroma oškodovanem položaju. Tudi vprašanje:
               Kaj v tem primeru namerava storiti ministrstvo za kmetijstvo, da se ta zadevna
               problematika razreši? Hvala lepa za odgovor.</p>
            </sp>
            <sp who="SDZ4:PečeSašo">

               <speaker>PODPREDSEDNIK SAŠO PEČE:</speaker>

               <p>Hvala vam za postavljeno vprašanje. Ministrica Marija Lukačič bo nanj tudi
               odgovorila. Izvolite, prosim.</p>
            </sp>
            <sp who="SDZ4:LukačičMarija">

               <speaker>MARIJA LUKAČIČ:</speaker>

               <p>Hvala za vprašanje, spoštovani gospod poslanec. Gre za ukrep zgodnjega upokojevanja,
               ki je pomemben ukrep, saj pospešuje strukturne spremembe na področju starostne
               strukture kmetov. Znano je, da je povprečna starost slovenskega kmeta 56 let in da je
               za tehnološko prenovo kmetije potreben mlad, izobražen in pa delovno sposoben kader,
               zato je država zainteresirana za čim večje vključevanje slovenskih kmetij v ta ukrep.</p>
               <p>Naj ponazorim, koliko posameznih kmetij je bilo vključenih v posameznih letih v ta
               ukrep in koliko je bilo pozitivno rešenih. Leta 2004 je kandidiralo na ta ukrep 1999
               slovenskih kmetij, vse vloge so bile rešene, od tega 184 pozitivno rešenih, izdana je
               odločba, sklenjena tripartitna pogodba za izplačevanje rente. Devet odločb oziroma
               prijav je bilo zavrnjenih šest pa s sklepom zavrženih, zaradi nepopolne vloge.
               Mesečno izplačujemo rente v višini 23 milijonov tolarjev in skupni znesek leta 2004
               je znašal 301 milijon 815 tisoč tolarjev. Ukrep zgodnjega upokojevanja v letu 2005:
               število vlog je 111, vse so kontrolirane in pa na popolnost vloge. Glede na to, ker
               pa je razpis trajal do 31. decembra 2005 in ker se vloge rešujejo v kompletu, so ta
               trenutek vse pregledane in odločbe bodo izdane v naslednjih dveh ali treh mesecih.
               Razlog, da se vloge ne rešujejo v tekočem letu, je v tem, da je razpisni rok do 31.
               decembra tekočega leta in da se potem v naslednjem letu obravnavajo te vloge.</p>
               <p>Na vaše drugo vprašanje, kjer opozarjate na izdajo odločb za leto 2005 in pa na
               neizvajanje plačil, moram povedati, da je v skladu z evropskim pravnim redom
               izplačevanje subvencij v času od 1. decembra do 30. julija naslednjega leta. To je
               rok, v katerem mora država izdati odločbe in izplačati subvencije. Za leto 2005 smo v
               mesecu decembru izdali 37 tisoč odločb in zagotovili tudi sredstva za izplačevanje
               teh subvencij. To pomeni, da bomo približno za 23 tisoč odločb izdali v letošnjem
               letu in da bomo tudi najkasneje do 30. junija izplačali te subvencije.</p>
               <p>Kar pa zadeva vaših opozoril glede neenakopravnega položaja zaradi zakona o
               dohodnini, pa načeloma velja, zakon je takšen, da v prvem letu uveljavitve zakona se
               jemlje v davčno osnovo 25% vrednosti subvencije, v naslednjem letu 50%, v tretjem
               letu 75% in potem 100%. Glede na evropski pravni red, ki omogoča izplačevanje
               subvencij za tekoče leto v dveh letih, je neizbežno, da so različno obdavčene. Hvala.
           </p>
            </sp>
            <sp who="SDZ4:PečeSašo">

               <speaker>PODPREDSEDNIK SAŠO PEČE:</speaker>

               <p>Hvala. Nadaljujemo na podlagi seznama prijavljenih, besedo dajem poslancu Srečku
               Prijatelju, ki bo svoje vprašanje naslovil na ministra za promet. Ob tem opozarjam,
               da je minister že ob uvodu današnje seje napovedal, da bo v popoldanskih urah
               zapustil sejo državnega zbora zaradi njegove udeležbe oziroma srečanja prometnih
               ministrov v Trstu. Ob tem naj še poudarim, da je minister prav tako pred časom
               izrazil željo po tem, da bi bil prej na razporedu oziroma prej na vrsti za
               odgovarjanje, žal pa to na podlagi našega poslovnika ni mogoče. Kolega Srečko
               Prijatelj, vas pa sprašujem, boste zastavili ustno vprašanje in na njega kasneje
               dobili odgovor. Izvolite, prosim.</p>
            </sp>
            <sp who="SDZ4:PrijateljSrečko">

               <speaker>SREČKO PRIJATELJ:</speaker>

               <p>Seveda. Hvala lepa predsedujoči, spoštovana ministrica, spoštovani ministri, kolegice
               in kolegi. Ministra za promet bi želel, glede na to, da je v četrtek 16. februarja v
               Rimu potekal sestanek mešanih komisij o pričetku projekta Intereg 3a, vprašati
               sledeče. Vemo, da ta projekt daje prednost tirni povezavi, železniški, Trst -
               Ljubljana - Budimpešta.</p>
               <p>Kaj to pomeni za projekt izgradnje drugega tira Koper - Divača? Znano je dejstvo, da
               se mesečno izgublja 100 tisoč ton tovora in da v bistvu, če vzamemo tudi
               multiaplikativni faktor na razvoj gospodarstva v Sloveniji, pomeni to za Slovenijo
               veliko gospodarsko škodo. Seveda nerazumno je to dejstvo ob že kar izpitem, večkrat
               rečenem pozivu, naj vlada vendarle sprosti teh 5,5 milijona evrov, ki ležijo od leta
               2004 v Bruslju, in začne s pričetkom izgradnje drugega tira, kajti nerazumljivo je,
               da potrdi lokacijski načrt, gradbeni načrt, sam projekt pa odloga v leto 2008, hkrati
               pa zaprosi za odložilni rok koriščenja teh sredstev. Konec leta 2006 se jim bo
               iztekel ta rok.</p>
               <p>Kaj misli vlada narediti? Ali misli resno celovito reševati problematiko
               železniškega transporta z izgradnjo drugega tira šele v letu 2008, z izgradnjo
               drugega tira Koper-Divača?</p>
               <p>Ne nazadnje me zanima: Ali ne bi bilo bolj smotrno, da minister ne gleda samo ceste?
               Konec koncev milijardo evrov smo namenili za poroštvene kredite oziroma dovolili
               najem teh kreditov, pa bi bilo smotrno polovico teh sredstev nameniti za železnice,
               polovico za ceste in hkrati peljati dva projekta. Tudi o tem ga želim vprašati.</p>
               <p>Upam, da je danes resnično službeno zadržan, kajti to so resni problemi ob dejstvu,
               da je tudi obstoječa proga že kar nevarna in lahko pride tudi do kakšne druga
               katastrofe in tudi smrtnost na naših cestah je zelo visoka, s tem dodatno
               obremenjujemo transportne poti. Želel bi, da se pozitivno izražamo tudi do ekološke
               varnosti, in seveda do gospodarskega razvoja.</p>
               <p>V tem kontekstu pričakujem odgovore in upam, da mi bo to dano v ustni obliki na
               naslednji seji. Hvala lepa.</p>
            </sp>
            <sp who="SDZ4:PečeSašo">

               <speaker>PODPREDSEDNIK SAŠO PEČE:</speaker>

               <p>Hvala vam. V skladu s prej povedanim vam bo minister podal odgovor v skladu s
               poslovnikom državnega zbora. K postavitvi vprašanja vabim poslanca Sama Bevka, da
               postavil poslansko vprašanje, namenjeno Janezu Podobniku, ministru za okolje in
               prostor. Izvolite.</p>
            </sp>
            <sp who="SDZ4:BevkSamo">

               <speaker>SAMO BEVK:</speaker>

               <p>Hvala lepa, gospod podpredsednik. Spoštovani zbor! Leta 2004 je bil na moj predlog
               dopolnjen zakon o preprečevanju posledic rudarjenja v Rudniku živega srebra Idrija.
               Zakon v 1. členu določa, da je potrebno zavarovati okolje neposredno nad rudnikom ter
               tako obvarovati mesto Idrija pred posedanjem in drugimi posledicami, ki se odražajo v
               rudarski škodi in zdravstvenem stanju nekdanjih rudarjev zaradi dolgoletnega
               rudarjenja, ter sanirati te posledice in zagotoviti sredstva za celovito sanacijo. Ko
               bo rudniško podzemlje dokončno zaprto, najbrž v dveh do treh letih, se mora po zakonu
               spremeniti dejavnost rudnika in podjetje preoblikovati tudi zaradi vzdrževanja
               nezalitega rudnika, monitoringa in vzdrževanja muzejskega dela rudnika.</p>
               <p>Evropska komisija je lani sprejela strategijo ravnanja z živim srebrom, kje se je
               zelo angažiralo tudi ministrstvo za okolje in prostor, ki ga vodite vi osebno. V
               Idriji zelo cenimo vaša prizadevanja za celovito sanacijo posledic rudarjenja in to
               pričakujemo tudi od vlade ter drugih ministrstev, predvsem od ministrstva za
               gospodarstvo in ministrstva za zdravje. Pred nekaj dnevi je evropska komisija
               sprejela prepoved živega srebra v termometrih, manometrih, barometrih in napravah za
               merjenje krvnega pritiska, skratka v vseh merilnih napravah. Živo srebro naj bi
               države EU iz uporabe, ne samo iz merilnih naprav, izločile do leta 2008 oziroma z
               nekaterimi izjemami do leta 2011.</p>
               <p>V Idriji je skoraj pol tisočletja deloval drugi največji rudnik živega srebra na
               svetu, zato vsa sprašujem, gospod minister Podobnik: Kako se na uresničevanje
               strategije ravnanja z živim srebrom pripravlja Republika Slovenija za območje celotne
               države kot tudi za območje mesta Idrije, ki je z živim srebrom najbolj obremenjeno?</p>
               <p>Sprašujem vas tudi: Ali v vladi razmišljate, da bi sedaj, ko bo rudnik zaprt,
               pristojnost za uresničevanje zakona prešlo na vaše ministrstvo, saj je to sedaj
               predvsem okoljski problem, deloma pa tudi problem ministrstva za zdravje, kar pa
               ureja zakon o varstvu pred jedrsko varnostjo in ionizirajočim sevanjem? Že vnaprej
               hvala lepa za odgovore.</p>
            </sp>
            <sp who="SDZ4:PečeSašo">

               <speaker>PODPREDSEDNIK SAŠO PEČE:</speaker>

               <p>Za odgovor oziroma k odgovoru vabim ministra za okolje in prostor. Minister Janez
               Podobnik, izvolite.</p>
            </sp>
            <sp who="SDZ4:PodobnikJanez">

               <speaker>JANEZ PODOBNIK:</speaker>

               <p>Hvala, gospod podpredsednik. Hvala gospodu poslancu, Samu Bevku, za poslansko
               vprašanje.</p>
               <p>Če začnem od zadaj. Res je, da je za veljavni zakon, ki je podlaga, da se zaključijo
               vsa zapiralna dela Rudnika živega srebra Idrija, njegov formalni, matični minister
               kolega mag. Vizjak, je pa vedno bolj tudi evropska praksa, da to postaja pristojnost
               okoljskih ministrov, delno tudi zdravstvenih. Jaz ne bi imel nič proti temu, če bi se
               tako zgodilo tudi v Sloveniji, res pa je, da sam uspešno dobro igram tudi to
               koordinativno vlogo med različnimi resorji, ki so povezani z celovito sanacijo vsega,
               kar je povezano s 500-letnim rudarjanjem v Idriji.</p>
               <p>V vašem vprašanju ste zelo dobro povzeli aktualno dogajanje na tem področju. Tukaj
               bi rad omenil, da ta strategija ravnanja z živim srebrom, ki je bila sprejeta lansko
               leto - v tej strategiji se je pokazalo, da lahko tudi minister ene od manjših držav,
               če se dobro pripravi, v tem primeru z dobrim strokovnim sodelovanjem kolegov iz
               Španije, doseže, da se v sam tekst uredi kakšna dodatna določba. In naslednji stavek
               je naš, slovenski stavek, skupaj s špansko pomočjo, dosegli smo, da so bili med
               ciljem te strategije vključeni tudi, citat: <q>"Sanacija in spremljanje kontaminiranih
               nekdaj rudarskih območij, vključno z ustreznimi ravnanji z rudarskimi odpadki."</q> To je
               zelo pomembno področje. Ne gre samo za območje rudnika in območja mesta Idrije, je
               zelo pomembno, ampak zaradi izpiranje živega srebra po Idrijci in Soči je ne nazadnje
               le-to močno prisotno tudi v Tržaškem zalivu.</p>
               <p>Za Idrijo velja kot drugi največji evropski rudnik živega srebra, da so te posledice
               rudarjenja v okolju opazne predvsem v vodnem okolju pa tudi seveda v zraku in še na
               nekaterih drugih elementih. Republika Slovenija ima v zvezi z odpravo posledic
               izkoriščanja živega srebra zelo bogate izkušnje, tako na področju samega rudarjenja
               pa tudi na področju raziskav vplivov živega srebra na okolje in zdravje ljudi. Tukaj
               moram omeniti pomembno vlogo, ki so jo opravili strokovnjaki v samem rudniku živega
               srebra Inštituta Jožef Štefan, Kliničnega centra pa tudi drugih institucij, veliko
               študij in raziskav je bilo narejenih in vsa ta dela, vse to ne bomo prezrli, ampak
               bomo poskušali prepričati slovensko in tudi mednarodno, široko, evropsko in širšo
               javnost. Tu je naš osnovni namen konkretne oblike dela, da bi vzpostavili
               informacijsko-raziskovalni center, nekako smo ga delovno tako pojmovali, sedež pa bi
               bil v Idriji in bi lahko zaradi naravne danosti deloval tudi kot mesto za nadaljnje
               raziskave živega srebra v nadaljnjem okolju. Španska kolegica, gospa Narbona, nas je
               pri tem podprla in upam, da bomo uspešno ta projekt izpeljali.</p>
               <p>Imenovali smo delovno skupino za vzpostavitev informacijsko-raziskovalnega središča
               za živo srebro, v kateri sodelujejo znanstveniki in strokovnjaki s področja
               rudarstva, zdravstva in varstva okolja. Prav tako pa smo v sodelovanju z drugimi
               resorji pripravili tudi program za ustanovitev informacijsko-raziskovalnega centra v
               Idriji in predlagali smo, da bi ga prek evropskih instrumentov financirali prek
               finančnega programa <q>"Life plus"</q>. Zelo pomembno je, da bo ta projekt dobro
               pripravljen, in jaz sem optimist, mislim tudi, da bo uspešno sprejet.</p>
               <p>Slovenska zakonodaja na področju varstva ljudi in okolja pa že zagotavlja, da se na
               ozemlju Republike Slovenije brez zamud in učinkovito uveljavljajo norme, ki se
               nanašajo na prenehanje uporabe živega srebra v izdelkih, kakor tudi standardi, ki se
               nanašajo na kakovost zraka in vode, kjer je živemu srebru kot okoljskemu
               onesnaževalcu v tem primeru dana tudi vedno večja pozornost. Evropska strategija
               ravnanja z živim srebrom in sveta okoljskih ministrov iz lanskega junija pa
               dopolnjuje s potrebo po spremljanju stanja in po sanaciji nekdanjih rudnikov. To jaz
               razumem kot instrument, ki mi omogoča kot ministru in s tem tudi slovenski vladi, da
               iz širšega evropskega prostora na različne načine vrne tudi v Idrijo vsaj delček
               tistega bogastva, ki je od tam dobesedno odtekalo več kot pol tisočletja.</p>
               <p>Obveščen sem bil tudi, da je v okviru Evropske komisije v zadnji fazi priprava
               posebne uredbe, ki je vezana na temo, o kateri sprašujete. Prek kolegov španskega
               ministrstva za okolje in prostor, če bo potrebno, bomo sodelovali tudi s tistih
               vidikov, ki so še posebej aktualni za Republiko Slovenijo. Hvala lepa.</p>
            </sp>
            <sp who="SDZ4:PečeSašo">

               <speaker>PODPREDSEDNIK SAŠO PEČE:</speaker>

               <p>Hvala za dosedanji odgovor. Dopolnilno vprašanje vam bo ponovno zastavil poslanec
               Samo Bevk. Izvolite.</p>
            </sp>
            <sp who="SDZ4:BevkSamo">

               <speaker>SAMO BEVK:</speaker>

               <p>Hvala lepa za odgovore, gospod Podobnik. Koordinacija med resorji je res zelo
               pomembna. To priča tudi to, da upam, da se bo čim prej začela tudi sanacija otroškega
               vrtca, ki je obremenjena z radonom, za kar je zadolženo ministrstvo za zdravje na
               podlagi prej citiranega zakona in seveda tudi ministrstvo za šolstvo, kajti
               predšolska vzgoja spada na to področje. Zato upam, da boste skoordinirali ta projekt
               in ga uspešno zaključili. To je eden od takih aktualnih problemov v zvezi z živim
               srebrom v Idriji in to rudo, ki naj bi je bilo še okrog 10% vseh svetovnih zalog. No,
               poleg tega je tu problem še blato v čistilni napravi, ki je obremenjeno z živim
               srebrom in se ne more nikjer ustrezno deponirati, tako da upam, da se bo tudi to na
               nek način rešilo.</p>
               <p>Bi vas pa rad vprašal, ko se sedaj govori o informacijsko-izobraževalnem centru
               Evropske unije za živo srebro: Ali nameravate v ta projekt vključiti tudi druge
               resorje, od ministrstva za visoko šolstvo do ministrstva za šolstvo, saj bi lahko ta
               center postal tudi center, kjer bi sodelovale različne veje znanosti s področja
               geologije, rudarstva, metalurgije, kemije, ekologije in zdravstva? Da bi poleg
               informacijsko-raziskovalnega to bil tudi izobraževalni center za naše ustanove in
               šole. Hvala lepa.</p>
            </sp>
            <sp who="SDZ4:KlavoraVasja">

               <speaker>PODPREDSEDNIK MAG. VASJA KLAVORA:</speaker>

               <p>Izvolite, gospod minister.</p>
            </sp>
            <sp who="SDZ4:PodobnikJanez">

               <speaker>JANEZ PODOBNIK:</speaker>

               <p>Hvala lepa. Hvala za dopolnilno vprašanje. Obstaja neka izkušnja, da če preveč na
               široko zastaviš, potem se lahko ta širina včasih obrne tudi kot bumerang in težje
               prideš do čim bolj enotnih rešitev. Ampak ne glede na to, vsekakor vidim ministrstvo,
               ki ga vodi kolega doktor Zupan, kot enega od tistih, ki bi lahko bilo soudeleženo. To
               je znanost tehnologija, prav tako tudi izobraževanje, pa morda še katero, ne nazadnje
               pa zelo dobro sodelujemo tudi v nekaterih elementih s kolegi iz zdravstva, torej
               resorja za zdravje. Prav tako bi rad pojasnil, ko ste omenili odprto vprašanje
               sanacije enega od idrijskih vrtcev, ki je zelo obremenjeno s posledicami rudarjenja,
               ker je ta vrtec zgrajen na rudarski haldi. Tudi naš resor, še posebej resor kolega
               doktorja Zvera, je v letošnjem letu tudi nekaj manjših proračunskih sredstev namenil
               v te namene, ampak danes je konec februarja, neuradni podatek pravi, da je bil
               projekt, ki je bil prijavljen s strani idrijske razvojne agencije - če se ne motim,
               ob sodelovanju vrtca - na finančni instrument norveškega sklada v Bruslju, nam zelo
               dobro kaže. In ker je to projekt, kjer je soudeležba evropskega denarja zelo visoka,
               če skupaj držimo pesti, da bo ta projekt uspel, potem da bo dobil soglasje, potem
               pomeni, da bo skupaj z državnim denarjem dveh, treh resorjev manjše, zelo manjše
               soudeležbe idrijske občine, da bo v naslednjem letu to eden od pozitivnih projektov,
               da bi se tudi ta vrtec uspešno saniral. Hvala.</p>
            </sp>
            <sp who="SDZ4:PečeSašo">

               <speaker>PODPREDSEDNIK SAŠO PEČE:</speaker>

               <p>Hvala. Naslednja na seznamu poslank, ki postavlja poslansko vprašanje je poslanka
               Majda Širca, njeno vprašanje je namenjeno ministru brez listnice, odgovornemu za
               usklajevanje in spremljanje izvajanja strategije razvoja Slovenije. Izvolite, prosim.
           </p>
            </sp>
            <sp who="SDZ4:ŠircaMajda">

               <speaker>MAJDA ŠIRCA:</speaker>

               <p>Gospod Damijan, lep pozdrav in že vnaprej hvala za vaš odgovor na vprašanje, s
               katerim tvegam etiketo mogoče <q>"stare konzervativke"</q> ali <q>"protireformatorke"</q>, vsaj
               tako odvrnete tistim, ki dvomijo v socialno naravnanost predlaganih reformnim
               eksperimentom. A vendarle.</p>
               <p>Gospod Damijan, preden ste postali minister brez listnice, ste dejali - in tu vas
               navajam - da slovenska nacionalna identiteta ni ogrožena, dokler imajo kulturniki v
               Sloveniji privilegiran status, pa tudi, da je kultura podobno kot kmetijstvo še ena
               izmed <q>"svetih krav"</q>. Seveda v luči teh trditev sem upravičeno zaskrbljena tudi glede
               na to, da se reforme v pomembnem delu dotikajo kulture, če ne celo usodnem.</p>
               <p>Ena izmed analiz o vplivu enotne davčne stopnje, ki jo je naročilo ministrstvo za
               kulturo in ki je ostala dolgo časa skrita, ampak sedaj ni več, se ukvarja tudi z
               reformami na Slovaškem na to temo enotne davčne stopnje in ugotovitve so dramatične.
               Kultura je na Slovaškem v katastrofalnem stanju. To sicer smo vedeli že pred
               analizami, ampak vendarle to so potrdile. Zato vas sprašujem: ali menite, da je EDS
               res najboljša rešitev za razvoj kulture v Sloveniji, še posebej v luči vaših
               nekdanjih trditev?</p>
               <p>In naj vam osvežim spomin, da na Slovaškem se je z uvedbo enotne davčne stopnje
               knjiga podražila za 10 do 30% - ne tako malo, kot predvidevate sami, da naj bi se v
               Sloveniji; - da se je zmanjšal krog manjših nekomercialnih založb; da je upadel
               obseg, obseg tiska, knjig in nekomercialnih revij, s čimer pada seveda v veliki meri
               obveščenost in ozaveščenost ljudi; da delež sredstev za kulturo na Slovaškem je
               trenutno eden najnižjih v Evropi, ne samo med članicami, verjetno tudi izven članic,
               in da so kulturne institucije v previsoki odvisnosti od državnih subvencij, kar se
               nam posledično lahko obeta tudi z vašimi reformami v Sloveniji.</p>
               <p>Seveda na vsa ta vprašanja me zanima odgovor v luči posledic reform v Sloveniji in:
               Ali so res najboljša rešitev za nas?</p>
            </sp>
            <sp who="SDZ4:PečeSašo">

               <speaker>PODPREDSEDNIK SAŠO PEČE:</speaker>

               <p>Hvala. Minister, prosim za odgovor. Izvolite.</p>
            </sp>
            <sp who="SDZ4:DamijanJože">

               <speaker>DR. JOŽE P. DAMIJAN:</speaker>

               <p>Hvala, gospa Širca, za ta vprašanje. Hvala za vprašanje predvsem v tem oziru, ker
               lahko na ta način tudi pojasnimo določene nejasnosti ali pa manj znana dejstva v
               zvezi z enotno davčno stopnjo oziroma sploh z napovedanimi davčnimi reformami v
               Sloveniji.</p>
               <p>Poglejte, ministrstvo za kulturo je naročilo tri študije, tukaj jih imam, zdaj so
               tudi javne, o vplivu enotne davčne stopnje na kulturo v Sloveniji. Dve študiji sta
               dokaj resni, resni ekonomski študiji, ki kažeta z vidika strokovnega pristopa, zelo
               resnega pristopa, da na kulturo zaradi uvedbe enotne davčne stopnje pri dohodnini in
               pri davku na dodano vrednost ne bo kakšnih bistvenih učinkov. Bom kasneje mogoče malo
               podrobneje te stvari navajal. Seveda, vi ste se odločili za vprašanje na podlagi
               tretje študije, katere naslov je pa: Prednosti in pomanjkljivosti morebitne
               uveljavitve enotne davčne stopnje v Sloveniji za področje kulturne dejavnosti na
               osnovi primerjalne analize s Slovaško ter njeno tovrstno izkušnjo. Na žalost je ta
               tretja analiza, verjetno ste jo prebrali - tisti, ki niste, predlagam, da preberete
               -, precej pomanjkljiva je, precej šibka je. Zdaj bom jaz tukaj navedel samo recenzijo
               s strani ministrstva za kulturo, ki je naredilo interno recenzijo vseh treh študij,
               ampak interna recenzija prav te tretje študije je bila katastrofalna. Mogoče vam
               lahko samo nekaj stavkov tukaj ven preberem - boste videli. Na ministrstvu za kulturo
               niso - kot je verjetno pričakovati - preveč naklonjeni uvedbi enotne davčne stopnje,
               ker pač ščitijo svoj resor. Normalno, ampak kljub temu da so bili kritični do vseh
               študij, so dejansko kot zelo konstruktivni in resni podprli prvi dve študiji, ki sem
               ju navedel, ekonomski študiji. Medtem, ko so tretjo pa dejansko, po domače rečeno,
               <q>"sesuli"</q>. Mogoče nekaj stavkov iz njihovih navedb. Navajam: <q>"Naslov in namen
               raziskave je jasen, žal, raziskava obtiči v polju politično-medijskih spopadov za in
               proti EDS na Slovaškem, ne poda pa nikakršnih konkretnih podatkov o posledicah uvedbe
               EDS, za osnovo pa ima nacionalno poročilo o slovaški kulturni politiki Sveta Evrope
               iz leta 2003."</q> To je bilo v letu, preden je Slovaška uvedla enotno davčno stopnjo.
               Potem naprej, <q>"da so raziskovalci zelo slabo razumeli"</q> in tako naprej in da <q>"dejansko
               bolj odražajo, strahove kulturnikov, - v narekovaju - na Slovaškem pred uvedbo enotne
               davčne stopnje, kajti posledic kasneje niso ugotavljali"</q>. Če pogledamo naprej, <q>"...
               namesto jasne slike o ekonomskih učinkih EDS na kulturo na Slovaškem so nam
               raziskovalci postregli z drugimi, širšimi učinki, ki pa pravzaprav niso učinki,
               temveč bolj predvidevanja. Žal je za sedanje potrebe ministrstva za kulturo to
               premalo uporabno, kajti v tem trenutku potrebujemo jasno razdelane ekonomske učinke
               EDS na področju kulture, da bomo lahko nato prestopili od filozofije k
               strategiji."</q></p>
               <p>Zato so tudi predlagali tudi številne dopolnitve tega, ki pa seveda niso bile
               narejene s strani naročnika oziroma s strani tistega izvajalca. Predlagali so, da se
               naredi res konkretna anketa na Slovaškem o tem, kaj se je zgodilo s kulturo, in sicer
               predlagajo, koliko knjig je manj izšlo, kako so se spremenile cene knjig in cene
               vstopnic, kaj se dogaja s potrošnjo za kulturo na Slovaškem, koliko založb ali drugih
               kulturnih ustanov je propadlo - se pravi, konkretne stvari - ali je prišlo do
               prestrukturiranja kulturnih producentov in kulturne ponudbe, kakšne so učinki EDS na
               javni sektor v kulturi, kakšni na nevladni sektor v kulturi, kaj je z dostopnostjo
               kulture - se pravi, kaj se dogaja s številom obiskovalcev, regionalni vidik, itd.
               Torej, predlaga se dopolnitev, ki pa seveda ni bila narejena. Saj podrobneje,
               poglejte tudi pri nas na področju - kulture tudi sama ste bili državna sekretarka na
               ministrstvu za kulturo pred leti. Pri nas nimamo narejenih podrobnih analiz po
               povpraševanju na področju kulture, se pravi, ankete potrošnikov. Imamo eno širšo
               anketo potrošnikov, ki jo izvaja statistični urad, kjer pa je notri kultura zajeta
               skupaj z rekreacijo. Tako sploh pri nas ne vemo, koliko je ta prava potrošnja in
               koliko kateri družbeni sloj povprašuje po njej. To sem zadnjič malce te stvari
               preračunaval, ampak te stvari so neuradne, tako da ne bi o tem govoril. Skratka, ta
               analiza za Slovaško je relativno šibka.</p>
               <p>Kar se tiče pa Slovenije, poglejte, če analiziram oziroma povzamem druge študije.
               Prvi dve študiji sta pokazali, recimo, vpliv, kaj se bo zgodilo s stroški kulturnih
               zavodov, javnih zavodov. Ti bi se naj zmanjšali za okoli 1,5 milijard tolarjev, 800
               milijonov na področju odprave davka na izplačane plače, 700 milijonov pri znižanju
               dohodnine. Javni zavodi, kot so, recimo, Cankarjev dom, Drama, bi bili na boljšem,
               ker bi imeli manj stroškov. Kar se tiče uvedbe davka na dodano vrednost. Pri 17%
               stopnji EDS davka na dodano vrednost bi se naj stroški, za kulturo <gap n="..."/><stage xml:id="Redna-14-2006-02-27.stage17">/Opozorilni
               znak./</stage><gap n="..."/> <gap n="..."/><stage xml:id="Redna-14-2006-02-27.stage18">/Nerazumljivo./</stage><gap n="..."/> tam med 0,13% do celo 1,8%, pri 20% bi se naj
               nekoliko zvišalo za malenkost<gap n=".."/></p>
            </sp>
            <sp who="SDZ4:PečeSašo">

               <speaker>PODPREDSEDNIK SAŠO PEČE:</speaker>

               <p>Minister, vas čas.</p>
            </sp>
            <sp who="SDZ4:DamijanJože">

               <speaker>DR. JOŽE P. DAMIJAN:</speaker>

               <p>Bom takoj. Z druge strani pa je še proračun za kulturo, ki se je v zadnjih
               letih<gap n="..."/></p>
            </sp>
            <sp who="SDZ4:PečeSašo">

               <speaker>PODPREDSEDNIK SAŠO PEČE:</speaker>

               <p>Minister, čas vam je potekel, zato se vam avtomatsko vzame beseda. To se je zgodilo
               tudi sedaj. Gospa Širca, dopolnilno vprašanje. Izvolite.</p>
            </sp>
            <sp who="SDZ4:ŠircaMajda">

               <speaker>MAJDA ŠIRCA:</speaker>

               <p>Ja, pa tudi dodaten čas za gospoda Damijana. Res je, prebrala sem tudi ostali dve
               študiji, ki pač temeljita na bolj ekonomskih izračunih, ampak tretja študija o
               Slovaški ne vsebuje teh empiričnih podatkov, vsebuje pa duh in sporočilo in jasne
               izjave, da se ni igrati s takim političnim eksperimentom, dobesedno to navajajo.
               Mogoče se bodo dopolnile te analize. Ampak, gospod Damijan, če boste šli na Slovaško,
               boste dejansko videli, da institucije so v razsulu in nedvomno v teh dveh letih,
               odkar je uvedena enotna davčna stopnja oziroma odkar so se zgodile te reforme,
               dejansko, od takrat naprej tudi to štejejo, čeprav, priznam, tudi prej se niso ravno
               najbolje ponašali z ureditvi na področju kulture.</p>
               <p>Resnično študiji gospoda Vahčiča in gospe Šušteršičeve sta bolj osnovani z
               empiričnimi podatki, ampak odpirata tudi ključno vprašanje, ki vam ga dopolnilno
               postavljam tudi sama. V kolikor se bodo določeni izdatki s strani države zmanjšali za
               kulturo, bo nastala ena določena praznina, ki jo bo potrebno nadoknaditi. In sami ste
               v javnosti že izjavili, da to so potem drugi mehanizmi, med drugim tudi subvencije.
               Ali niso subvencije potem večja odvisnost kulture ali česa drugega od države? Se na
               primer strinjate z večjimi - s podporo, vi, kot liberalen zagovornik tržnega
               gospodarstva, s podporo, subvencijam medijem? Večja odvisnost od države in večje
               subvencije to podpirajo.</p>
               <p>Tudi na to vprašanje bi želela odgovor. Hvala.</p>
            </sp>
            <sp who="SDZ4:PečeSašo">

               <speaker>PODPREDSEDNIK SAŠO PEČE:</speaker>

               <p>Odgovor na dopolnilno vprašanje. Izvolite.</p>
            </sp>
            <sp who="SDZ4:DamijanJože">

               <speaker>DR. JOŽE P. DAMIJAN:</speaker>

               <p>Hvala. Prvi del vašega vprašanja je stanje na področju kulture na Slovaškem. Kot ste
               sami ugotovili, je bilo prej stanje tam katastrofalno in je še vedno katastrofalno.
               In to, kar se sedaj dogaja na področju kulture tam, to ni problem enotne davčne
               stopnje, ampak je bolj problem tega, ker pač to očitno ni tista glavna prioriteta
               razvoja na Slovaškem. V Sloveniji je stanje na področju kulture bistveno boljše. Tega
               se zavedamo. V Sloveniji je kultura nacionalna vrednota in to vsi podpiramo. Tukaj so
               bistvene razlike. Zato smo mi že v osnovi v bistveno boljšem izhodiščnem položaju.
               Mislim, da se ta položaj v prihodnje ne bo poslabšal.</p>
               <p>Kar se tiče drugega dela vašega vprašanja. Poglejte, kar se tiče financiranja
               kulturnih storitev ali kulturnih proizvodov v Sloveniji, strinjam se z vami, da
               subvencioniranje oziroma odvisnost od države ni najboljša. Ampak moramo pa pogledati
               strukturo tega, kar se v Sloveniji izdaja oziroma kakšna je struktura storitev. Na
               področju založništva je po interni analizi ministrstva za kulturo oziroma iz nje
               izhaja, da vsega okoli 10% vseh izdanih knjig je tistih, ki so res knjige; recimo,
               leposlovna dela slovenskih avtorjev oziroma tisto, kar dejansko spada v tisto
               nacionalno potrebno izdajo v Sloveniji, vse ostalo je pa bolj ali manj komerciala.
               Smiselno je seveda podpirati z državnimi subvencijami tisto, kar vodi k ohranjanju
               slovenskega jezika, izdajanju slovenskih leposlovnih del oziroma določene strokovne
               literature v slovenskem jeziku. Vse ostalo, kar je komerciale, recimo Harry Potter in
               podobne stvari, to nima smisla financirati prek proračuna, ampak to se naj samo
               financira na trgu. Mislim, da je to smiselno.</p>
               <p>Kar se tiče podpiranja kulture s subvencijami, če pogledate proračun za letošnje
               leto glede na lansko leto, boste videli, da so se sredstva za kulturo bistveno
               povečala. In sicer, lani je bilo za subvencije na področje kulture v knjižničarstvu
               in založništvu namenjeno 392 milijonov tolarjev, v letošnjem letu 532, se pravi, plug
               140 milijonov oziroma plus 22%. Tukaj se že kaže dejanska politika vlade do področja
               kulture. Kajti, kultura je res naša nacionalna vrednota oziroma spodbuja naša
               nacionalno identiteto in mislim, da se bo ta politika tudi ohranila naprej.</p>
               <p>Še enkrat poudarjam, so programi, ki lahko preživijo na trgu in teh nima smisla
               financirati. So pa programi, ki pa morajo biti vedno financirani s strani države, če
               pač želimo ohraniti slovensko besedo. Hvala.</p>
            </sp>
            <sp who="SDZ4:PečeSašo">

               <speaker>PODPREDSEDNIK SAŠO PEČE:</speaker>

               <p>Hvala vam. Poslanka Širca.</p>
            </sp>
            <sp who="SDZ4:ŠircaMajda">

               <speaker>MAJDA ŠIRCA:</speaker>

               <p>Jaz bi želela na podlagi poslovnika oziroma 246. člena predlagati, da v državnem
               zboru na to temo, o odgovoru gospoda ministra, opravimo razpravo. Sam je dejal, da
               gre za manj znana dejstva, da konec koncev tudi tovrstnih pogovorov tako rekoč na to
               temo ni. Vemo pa, da svetost tega področja je bila že večkrat omenjena - ne samo v
               kontekstu <q>"svetih krav"</q>.</p>
               <p>Bi pa še to povedala. Tukaj so bolj kompleksni odgovori, kot mogoče na prvi trenutek
               jih sami opažate. Evropska direktiva jasno govori, da ne moremo deliti literature na
               komercialno in nekomercialno in sedaj podpirati samo eno določeno <gap n="..."/></p>
            </sp>
            <sp who="SDZ4:PečeSašo">

               <speaker>PODPREDSEDNIK SAŠO PEČE:</speaker>

               <p>Poslanka Širca, čeprav se strinjam z vašo obrazložitvijo, s tega mesta moram
               prekiniti državni zbor, minister <gap n="..."/></p>
            </sp>
            <sp who="SDZ4:ŠircaMajda">

               <speaker>MAJDA ŠIRCA:</speaker>

               <p><gap n="..."/> poudarjam <gap n="..."/></p>
            </sp>
            <sp who="SDZ4:PečeSašo">

               <speaker>PODPREDSEDNIK SAŠO PEČE:</speaker>

               <p><gap n="..."/> vsi smo razumeli vaš proceduralni predlog. Z njim se bo jutri državni zbor
               srečal v okviru glasovanj. S tem tudi <gap n="..."/></p>
            </sp>
            <sp who="SDZ4:ŠircaMajda">

               <speaker>MAJDA ŠIRCA:</speaker>

               <p>Poudarjam, da nisem še izrabila svojega časa in utemeljila, zakaj je to potrebno. To
               je, mislim, tudi v interesu gospoda ministra, ker je sam povedal, da tovrstna
               vprašanja je potrebno odpreti bolj na glas, kot so bila do sedaj, in mogoče tudi
               odpraviti določene nejasnosti, ki na to temo ima konec koncev ena in druga stran.
               Hvala.</p>
            </sp>
            <sp who="SDZ4:PečeSašo">

               <speaker>PODPREDSEDNIK SAŠO PEČE:</speaker>

               <p>Hvala. Nadaljujemo s prijavljenimi. Poslansko vprašanje bo zastavila poslanka
               Barbara Žgajner Tavš, in sicer ministru za notranje zadeve Dragutinu Mateju.
               Izvolite.</p>
            </sp>
            <sp who="SDZ4:ŽgajnerTavšBarbara">

               <speaker>BARBARA ŽGAJNER TAVŠ:</speaker>

               <p>Hvala lepa. Spoštovani minister, na začetku vam bom zastavila sila preprosto
               vprašanje. Ali organi odkrivanje in pregona v Republiki Sloveniji vodijo oziroma
               zbirajo podatke o žrtvah spolnih zlorab?</p>
               <p>Slovenija je leta 1997 v poročilu o sprejetih ukrepih za uresničevanj konvencije o
               otrokovih pravicah na podlagi poročil oziroma dela tako ministrstva za delo, družino
               in socialne zadeve kot tudi ministrstva za notranje zadeve poročala, da za delo z
               žrtvami v Sloveniji še vedno ni pripravljena ustrezna doktrina dela, postopki o
               zbiranju dokazov v primerih zanemarjanja in zlorabe otrok pa so težavni zaradi
               nepovezanega delovanja služb in počasnega ukrepanja sodišč. Leta 2006, torej kar
               devet let kasneje, po omenjenem poročilu v Sloveniji še vedno ni multidisciplinarnega
               pristopa v postopku obravnave spolnega nasilja. Še vedno ni analize, ki bi temeljila
               na slovenski družbi, pa vendar rezultati mednarodnih raziskav, upoštevajoč tudi
               metodološke razlike kažejo na neko primerljivo situacijo v Sloveniji. Jaz sicer danes
               nimam časa, da bi opisala tisto, kar bi bilo smiselno opisati in poudariti danes.
               Dovolite.</p>
               <p>Spolno nasilje in zlorabe otrok predstavljajo družbeni pojav vse večjih razsežnosti.
               Le 11% storilcev je poznanih v okolju, v katerem živijo, večina pa jih ostane
               neodkritih. Pomemben del storilcev kaznivih dejanj zoper spolno nedotakljivost
               dejanja ponavlja, povratništvo oziroma recidevizem v primerih spolnih zlorab doseže
               po podatkih tudi do 70%. Tuje izkušnje so pokazale, da šele ustrezna terapevtska
               obravnava med prestajanjem zaporne kazni, predvsem pa sistematično spremljanje do
               neke mere zmanjša recidivizem. Psihofiziološka preiskava verodostojnosti izjav s
               poligrafom je bila uporabljena v procesu pojasnjevanja in odkrivanja spolnih izkušenj
               in praks storilcev. S pomočjo poligrafske metode so povprečno za vsakega storilca
               odkrili še 163 dodatnih neznanih žrtev.</p>
               <p>Tisto, kar vas sprašujem, minister, je: Kako je z uporabo poligrafa v Republiki
               Sloveniji pri odkrivanju oziroma spremljanju storilcev kaznivih dejanj s področja
               spolne nedotakljivosti?</p>
            </sp>
            <sp who="SDZ4:PečeSašo">

               <speaker>PODPREDSEDNIK SAŠO PEČE:</speaker>

               <p>Hvala. Minister Mate, prosim za odgovor.</p>
            </sp>
            <sp who="SDZ4:MateDragutin">

               <speaker>DRAGUTIN MATE:</speaker>

               <p>Hvala lepa, predsedujoči. Gospa poslanka, odgovoril bom na ta del vprašanja, ki ste
               mi ga zastavili, kako je s poligrafiranjem povratnikov kot tudi tistih, ki prvič
               storijo takšno kaznivo dejanje. Moram povedati zelo jasno, da slovenska zakonodaja
               zelo natančno opredeljuje kdaj in kako se lahko uporablja poligrafsko testiranje.</p>
               <p>To je opredeljeno v 148. členu zakona o kazenskem postopku in v 54. členu zakona o
               policiji. Policija lahko torej poligrafsko testiranje uporablja za odkrivanje
               kaznivih dejanj ali pri odkrivanju in iskanju materialnih dokazov za kazniva dejanja.</p>
               <p>Vsa poligrafska testiranja v Sloveniji opravljajo izurjeni, usposobljeni
               poligrafisti, ki so posebej usposobljeni za to delo, poligrafsko testiranje se lahko
               opravlja samo v posebnem laboratoriju, ki je seveda primerno opremljen za takšno
               testiranje. Vsako poligrafsko testiranje v Sloveniji, ne glede na to, ali gre za
               povratnika ali se neko kaznivo dejanje stori prvič, se izvaja po predhodnem pisnem
               soglasju osebe, ki pristane na to, da se bo na njej izvajalo poligrafsko testiranje
               in oceni poligrafista, ki ugotovi, če je takšna oseba sploh sposobna opraviti takšno
               testiranja na poligrafu. Če so osebe, ki so mladoletne in so poligrafirane, potem
               morajo dati takšno soglasje starši.</p>
               <p>Pri odkrivanju kaznivih dejanj je to samo pomožno sredstvo, se pravi, s pomočjo tega
               sredstva policija lahko kasneje pridobi oziroma izključi mogoče kakšnega storilca in
               v kasnejših postopkih mora pridobiti vse ostale dokaze za kaznivo dejanje in na
               osnovi teh dokazov potem sodišče oziroma tožilstvo lahko odloča.</p>
               <p>Poligrafsko testiranje ni nek tehnični pripomoček, s katerim bi seveda lahko
               dokazali krivdo komurkoli. Moram reči, da je v letu 2004 bilo v Sloveniji opravljenih
               109 poligrafskih testiranj, od tega je bilo 9 testiranj opravljenih v povezavi s
               spolno nedotakljivostjo. V lanskem letu, zadeve še niso popolnoma zaključene zaradi
               tehnične obdelave v računalnikih, je bilo opravljenih preko 140 poligrafskih
               testiranj in v tem zajemu so bila štiri testiranja opravljena v povezavi zoper spolno
               nedotakljivost. Hvala.</p>
            </sp>
            <sp who="SDZ4:PečeSašo">

               <speaker>PODPREDSEDNIK SAŠO PEČE:</speaker>

               <p>Hvala. Dopolnilno vprašanje, poslanka Barbara Žganjer Tavš, izvolite.</p>
            </sp>
            <sp who="SDZ4:ŽgajnerTavšBarbara">

               <speaker>BARBARA ŽGAJNER TAVŠ:</speaker>

               <p>Hvala lepa minister. Jaz sem vseeno pričakovala danes več od vašega odgovora, glede
               na to, da ste mi te gole številke navajali že na moje pisno poslansko vprašanje konec
               preteklega leta. Dovolite, jaz sem prepričana, da je bilo v letu 2004 več kot 9
               prijav spolnega nasilja in v letu 2005 več kot 4 prijave spolnega nasilja, kolikor je
               bilo narejenih poligrafskih testiranj.</p>
               <p>Dovolite, zakaj sem pravzaprav šla s tem vprašanjem oziroma izpostavila to temo.
               Uporaba poligrafske metode v programih spremljanja storilcev spolnega napada na
               otroka, kjer poleg predstavnika pravosodja in specialno usposobljenega poligrafskega
               preiskovalca vseskozi sodeluje tudi socialni delavec in oziroma terapevt, je pokazala
               številne prednosti. Skratka, ta metoda je zelo učinkovita. Dovolite, da na kratko
               naštejem nekatere prednosti. Predčasno odkrivanje recidivizma, zaščita potencialnih
               žrtev in s tem seveda tudi družbe, odvračanje storilcev od povratništva, izboljšanje
               terapevtskih učinkov, zmanjšanje števila zapornikov, zmanjšanje stroškov v zaporih,
               razbremenitev delavcev pravosodja in tako naprej.</p>
               <p>In ne nazadnje dovolite, v Združenih državah Amerike, pa da ne boste rekli, da se
               vedno sklicujemo zgolj na Ameriko, tudi v Veliki Britaniji in v Belgiji so že
               uzakonili in dodatno usposobili strokovnjake, ki bodo usposobljeni, strokovno
               usposobljeni za to, da bodo lahko poligrafsko testirali storilce kaznivih dejanj s
               področja spolnega nasilja.</p>
               <p>Zanima me: Ali razmišljate v tej smeri, ali bi bilo smiselno oziroma verjamem, da bi
               bilo smiselno, ali je možno pričakovati, da bo tudi vaše ministrstvo razmišljalo v
               tej smeri, da se podobna zadeva uzakoni tudi v Republiki Sloveniji, po zgledu
               Združenih držav Amerike oziroma ne nazadnje tudi evropskih držav, ki so bolj napredne
               na tem področju kot Slovenija?</p>
            </sp>
            <sp who="SDZ4:PečeSašo">

               <speaker>PODPREDSEDNIK SAŠO PEČE:</speaker>

               <p>Hvala. Dopolnilni odgovor, minister.</p>
            </sp>
            <sp who="SDZ4:MateDragutin">

               <speaker>DRAGUTIN MATE:</speaker>

               <p>Hvala, predsedujoči. Hvala za to dodatno vprašanje. V bistvu, zakaj. Naša zakonodaja
               je izredno restriktivna pri uporabi poligrafa. Tako, da v tem trenutku v Republiki
               Sloveniji ne moremo poligrafirati, če rečem po domače, nikogar, ki prostovoljno ne
               pristane na takšno testiranje. In to je resna težava. S spremembo zakonodaje bi
               policija dobila dodatna pooblastila. Ponavadi civilna družba ni pretirano navdušena
               nad novimi, dodatnimi pooblastili, ki jih dobi policija. Seveda, o teh zadevah se da
               razmišljati in razpravljati. Seveda je treba v kazenskem zakoniku pravilno umestiti,
               kdaj, kako in v katerih primerih uporabljati poligrafsko testiranje. Primeri, ki ste
               jih navedli oziroma države, ki ste jih navedli in ki so prehodile že dolgo pot na tem
               področju, ki ste ga že večkrat izpostavili, ne samo meni, ampak tudi drugim mojim
               kolegom.</p>
               <p>V zvezi s spolno nedotakljivostjo posebej mladoletnih oseb, mislim, da imamo kar
               nekaj rezerve v naši zakonodaji, kjer moramo resno razmisliti, kako te zadeve
               postaviti na takšno mesto, da bomo hitreje in lažje odkrivali te storilce in jih na
               ustrezen način kasneje tudi spremljali in dodatno poligrafirali. Je pa to seveda
               povezano s spremembo zakonodaje. V tem trenutku mislim, da se nekatere spremembe
               zakonodaje dogajajo in v našem resorju bomo resno razmislili o vašem predlogu. Hvala.
           </p>
            </sp>
            <sp who="SDZ4:PečeSašo">

               <speaker>PODPREDSEDNIK SAŠO PEČE:</speaker>

               <p>Minister, hvala za vaš odgovor. Nadaljujemo z vprašanji. Smo pri številki 27,
               podpredsednik mag. Vasja Klavora bo postavil poslansko vprašanje ministru za šolstvo
               in šport dr. Milanu Zveru. Izvolite, prosim.</p>
            </sp>
            <sp who="SDZ4:KlavoraVasja">

               <speaker>MAG. VASJA KLAVORA:</speaker>

               <p>Spoštovani gospod podpredsednik, spoštovani ministri, spoštovani minister za šolstvo
               in šport, kolegice poslanke in poslanci!</p>
               <p>Moje vprašanje je že dolgo časa prisotno v javnosti in je morda zelo preprosto,
               vendar sem se kljub temu odločil, da postavim to vprašanje v dvorani državnega zbora.</p>
               <p>Sprašujem vas, spoštovani gospod minister: Kakšne so možnosti, da bi se stanje
               planiških skakalnic saniralo čim prej, in to tako, da bi tudi država sodelovala pri
               ustanovitvi sodobnega športnega centra za skakalne športe? Namreč, iz sredstev
               javnega obveščanja smo izvedeli, da se je začela - to je bilo pred kratkim - podirati
               še 90-metrska skakalnica <stage xml:id="Redna-14-2006-02-27.stage19">(stara Bloudkova skakalnica je že tako podrta)</stage>. Še sreča, da
               do tega ni prišlo med športno prireditvijo. Več kot očitno je, da ožje območje
               Planice s svojimi dotrajanimi oziroma uničenimi športnimi zmogljivostmi ni več v
               stanju kakovostnega opravljanja nobene izmed funkcij, za katere so jo že pred več kot
               70 leti namenili njeni prvotni snovalci. Zato so se nacionalne panožne športne zveze
               v skupščini Olimpijskega komiteja Slovenije izrekle za postopno graditev državnega
               športnega centra v Planici.</p>
               <p>Zanima me: Ali bo pri postopni zgraditvi navedenega športnega centra v Planici
               sodelovalo tudi vaše ministrstvo? Zavedam se, da je za uresničitev takšnega cilja
               potreben temeljit pretres aktualnega stanja in v skladu s tem oblikovanje kakovostne
               razvojne vizije z vidika vseh relevantnih funkcij takšnega centra.</p>
               <p>Zanima me tudi: Ali vaše ministrstvo vidi svojo vlogo pri ustanovitvi takšnega
               državnega športnega centra oziroma kako bo kot pristojno ministrstvo sodelovalo pri
               sanaciji planiških skakalnih naprav? Hvala.</p>
            </sp>
            <sp who="SDZ4:PečeSašo">

               <speaker>PODPREDSEDNIK SAŠO PEČE:</speaker>

               <p>Hvala. Minister, prosim za odgovor.</p>
            </sp>
            <sp who="SDZ4:ZverMilan">

               <speaker>DR. MILAN ZVER:</speaker>

               <p>Spoštovani gospod poslanec in podpredsednik državnega zbora, hvala za to vprašanje,
               ki je zelo umestno in tudi aktualno. Ravnokar se pripravljamo na ponoven svetovni
               pokal v smučarskih poletih in Planica bo spet postala v mesecu marcu, kot vsako leto,
               osrednja tema ljubiteljev športa, zlasti zimskih športov.</p>
               <p>Zagotovo bo država ohranila pomembno vlogo pri reševanju tega objekta ali kompleksa,
               ki ima za Slovenijo, kot ste sami ugotovili, širši nacionalni pomen že desetletja in
               desetletja.</p>
               <p>Kako pristopiti k temu, je pa veliko težje vprašanje. Pred leti je bil ustanovljen
               Zavod Planica, ki danes miruje, spi že nekaj let. Zagotovo bomo poskušali v tem letu
               obuditi zavod Planica, ponovno definirati medsebojna razmerja med vsemi dejavniki, to
               pomeni, med državo, olimpijskim komitejem, Smučarsko zvezo Slovenije, lokalno
               skupnostjo, kakor tudi morebitnim društvom in drugimi, organizacijskim komitejem in
               podobno. Vendar tu ne smemo izključiti tudi zasebnega gospodarstva, ki kaže svoj
               poslovni interes pri prenovi Planice in se zlasti želi vključevati tudi v razne
               prireditve, ki jih ta kompleks oziroma športni center prireja.</p>
               <p>Kakšne korake bomo storili? Najprej bomo seveda oblikovali medresorsko komisijo, ki
               bo sestavljena iz predstavnikov različnih ministrstev. Ta mora pripraviti v relativno
               kratkem času rokovnik vseh potrebnih korakov. Zagotovo sodi med prve take korake
               ureditev lastninskih razmerij, kajti država ne more, dokler niso lastninska razmerja
               povsem jasno definirana, vlagati svojih sredstev ali pa posredovati evropskih
               sredstev v ta projekt. Kakor veste, se je nedavno tega zgodilo, da smo izgubili kar
               precejšen del 406 milijonov slovenskih tolarjev, zato, ker so nekateri, ki so bili
               odgovorni za ta projekt, ravnali napačno ali celo nezakonito. Ne glede na ta
               pripetljaj bo država še naprej sodelovala z ostalimi zainteresiranimi stranmi pri
               obnovi tega projekta, ki mora v nekaj letih postati osrednji športno-rekreativni
               center, še zlasti zato, ker nas leta 2010 in 2011 čakajo velike prireditve
               mednarodnega značaja.</p>
               <p>Torej, najprej urediti lastninska razmerja - tu pričakujemo ključno vlogo občine
               Kranjska Gora, ki se mora dogovoriti z vsemi lastniki, kajti ta lastnina je izjemno
               razpršena; več sto lastnikov se združuje v agrarne skupnosti in so leta in leta
               dobivali letno rento, in to kar precej. Čeprav je vrednost tistih parcel minimalna,
               je seveda tržna vrednost, aktualna vrednost dokaj visoka. Če želimo torej kot država
               resno pristopiti k temu projektu, mora lastninska razmerja rešiti, ali z dolgotrajnim
               najemom ali pa z odkupom. In to moramo narediti v relativno kratkem času, zelo hitro.</p>
               <p>Postopki zato že potekajo, skupaj s skladom kmetijskih zemljišč dogovori že potekajo.
               Ko bo občina pridobila ta zemljišča, jih bo kot svoj delež prenesla na skupen zavod
               za šport oziroma zavod, oprostite, Planica, ki ga bomo oživeli, na novo napisali
               medsebojna razmerja in obveznosti in ta zavod bo opravljal s tem objektom.
               Ustanovitelji pa, še enkrat poudarjam, naj bodo država, lokalna skupnost in
               olimpijski komite te smučarske zveze. Seveda je možno, da se vključijo vanj tudi
               drugi dejavniki, ampak vendarle bi bilo dobro, da so ključni ustanovitelji tega
               zavoda ti. Ta zavod bo poslej skrbel in upravljal s tem velikim nordijskim centrom
               Planica in jaz mislim, če bi uspeli in verjamem, da bomo letos uspeli preseči razne
               parcialne interese, zlasti individualne in posebne, da bi v relativno kratkem času
               lahko vzpostavili neko podlago, ki bo imela tudi formalno pravni temelj, na katerem
               bomo lahko omogočili vsem dejavnikom aktivno vključevanje tega kompleksa Planica.
           </p>
            </sp>
            <sp who="SDZ4:PečeSašo">

               <speaker>PODPREDSEDNIK SAŠO PEČE:</speaker>

               <p>Hvala. Dopolnilno vprašanje.</p>
            </sp>
            <sp who="SDZ4:KlavoraVasja">

               <speaker>MAG. VASJA KLAVORA:</speaker>

               <p>Hvala lepa, gospod minister. Ravno to, kar ste nazadnje rekli, to neusklajeno
               delovanje različnih faktorjev, ki so skrbeli za Planico, res neusklajeno delovanje je
               privedlo do tega, da je ta naša Planica počasi propadala in da danes imamo tako
               podobo kot je planiška podoba. Vendar zahvaljujem se vam za vaše besede. Jaz upam, da
               bo imela država tukaj pomembno vlogo, tudi vaše ministrstvo pomembno vlogo in da bo v
               najkrajšem času Planica postala vsaj tisto, kar gledamo na televizijskih ekranih, ko
               si ogledujemo druga skakalna središča. Hvala lepa.</p>
            </sp>
            <sp who="SDZ4:PečeSašo">

               <speaker>PODPREDSEDNIK SAŠO PEČE:</speaker>

               <p>Lahko. Seveda izvolite.</p>
            </sp>
            <sp who="SDZ4:ZverMilan">

               <speaker>DR. MILAN ZVER:</speaker>

               <p>Hvala lepa. Samo še stavek mi dovolite. Po kakšnem letu dela in naprezanj lahko
               rečem, da smo že prišli do nekega skupnega imenovalca. Tako smo se že pogovorili tudi
               s Smučarsko zvezo Slovenije, da bomo, in olimpijskim komitejem, da bomo skupaj
               pristopili k reševanju tega problema. Tudi Krajnska gora kot občina kaže interes,
               tako da imam občutek, da smo pred nekim velikim skupnim kompromisom glede perspektive
               tega smučarskega centra.</p>
            </sp>
            <sp who="SDZ4:PečeSašo">

               <speaker>PODPREDSEDNIK SAŠO PEČE:</speaker>

               <p>Hvala. Nadaljujemo z vprašanji na podlagi seznama prijavljenih. Naslednji bo ministra
               brez listnice, odgovornega za usklajevanje in spremljanje izvajanja Strategije
               razvoja Slovenije vprašal poslanec magister Milan M. Cvikl. Izvolite.</p>
            </sp>
            <sp who="SDZ4:CviklMilanMartin">

               <speaker>MAG. MILAN M. CVIKL:</speaker>

               <p>Gospod predsedujoči, poslanke in poslanci, Slovenke in Slovenci, gospod minister.
               Državni zbor vas je, gospod Damijan, 20. decembra 2005 imenoval za ministra brez
               listnice, odgovornega za usklajevanje in spremljanje izvajanja Strategije razvoja
               Slovenije. Nekaj tednov kasneje vas je vlada preimenovala v ministra za razvoj.</p>
               <p>Logično vprašanje je zato:</p>
               <p>Katere pristojnosti imate vi in vaša služba sedaj? Na kom je odgovornost za razvojne
               reforme, na primer, za trajnostni okoljski razvoj? Na vas, ali na ministru za okolje,
               ki je odgovoren za okoljski razvoj?</p>
               <p>Dalje, če pogledamo področje gospodarskega razvoja. Zanima me, kot sem postavil v
               svojem vprašanju: Katere ukrepe nameravate kot odgovoren, očitno, za gospodarski
               razvoj, izvesti v letošnjem in katere ukrepe v naslednjem letu?</p>
               <p>Kaj boste naredili za razbremenitev gospodarstva? Kako to nameravate izvesti? Kdo bo
               to predlagal? Vi, gospod minister, minister za gospodarstvo ali minister za finance?
               In predvsem, kaj in kdaj boste kaj predlagali?</p>
               <p>Na področju raziskav in razvoja ste rekli, da je ključni cilj povečevanje izdatkov
               oziroma deleža izdatkov usmerjenih v raziskave in razvoj. Zanima me:</p>
               <p>Kako boste to dosegli, ko se v sprejetem proračunu za leto 2007 delež sredstev za
               raziskave in razvoj zmanjšuje glede na delež proračuna v letu 2006. Zanima me, gospod
               minister, kako nameravate povezanost s prestrukturiranjem javnih financ, ko na eni
               strani predlagate da se daje več za okolje, gospodarstvo in raziskave, pa skladno s
               prvim, samo prvim od 67 ukrepov iz okvira reform, znižati javnofinančne odhodke za
               dve odstotni točki do leta 2008. Če smo dobro preračunali to znaša skoraj 150
               milijard manj odhodkov v letih 2006-2007.</p>
               <p>Ali boste zahtevali pripravo novega proračuna za leto 2007? Ali boste predlagali
               rebalans za leto 2006?</p>
               <p>Rad bi, da odgovorite konkretno na ta vprašanja zato, ker bi rad razumel vašo vlogo
               ministra za razvoj v odnosu do drugih ministrov. In rad bi razumel, kaj bo vaša
               služba za spremljanje in uresničevanje Strategije razvoja Slovenije naredila v tem
               letu. Kako boste spremenili oziroma dopolnili program dela vlade? Kaj in kdaj bomo
               prejeli v državni zbor predlog ukrepov, predlog programov, predlog zakonov s katerim
               boste za 150 milijard, kot piše <gap n="..."/><stage xml:id="Redna-14-2006-02-27.stage20">/Opozorilni znak za konec razprave./</stage><gap n="..."/> v okvirnem
               programu zmanjšali javno finančne odhodke? Hvala v naprej za odgovor.</p>
            </sp>
            <sp who="SDZ4:PečeSašo">

               <speaker>PODPREDSEDNIK SAŠO PEČE:</speaker>

               <p>Hvala za zanimivo vprašanje. Prosim za odgovor.</p>
            </sp>
            <sp who="SDZ4:DamijanJože">

               <speaker>DR. JOŽE P. DAMIJAN:</speaker>

               <p>Hvala, gospod Cvikl, za še eno zelo zanimivo vprašanje. Vlada je ustanovila to
               službo za razvoj, ki se je preimenovala Služba vlade RS za razvoj, da je krajše, da
               ni problema, ker sem bil minister z najdaljšim delovnim imenom.</p>
               <p>Vlada je lansko leto sprejela ta okvir gospodarskih in socialnih reform in si je
               zadala zelo ambiciozen cilj, da bi te reforme izpeljala v letošnjem letu in delno v
               letu 2007. V letošnjem letu naj bi izpeljali 67 teh ukrepov, ki so tam navedeni. In
               uresničevanje teh ukrepov je navedeno v samem programu dela vlade. Ta program dela
               vlade smo zelo aktivno usklajevali s posameznimi resorji konec prejšnjega leta in v
               začetku letošnjega leta. Ta program dela vlade je dosegljiv javno, kot vidite.</p>
               <p>Konkretno, ko so pa posamezni ukrepi zajeti v tem programu dela vlade pa lahko
               vidite v tej časovnici sprejemanja in uresničevanja ukrepov v okviru gospodarskih in
               socialnih reform za povečanje blaginje v Sloveniji. To zadevo smo predstavili tudi
               javnosti na tiskovni konferenci in je tudi dosegljiva na naši spletni strani. Tukaj
               notri imate zelo konkretno po posameznih ukrepih navedeno, po posameznih nosilcih, po
               posameznih zakonih in po zakonskih aktih, kakšna bo njihova dinamika sprejemanja,
               kdaj bodo na vladi, kdaj bodo v parlamentu.</p>
               <p>Eno izmed vprašanj oziroma podvprašanj je bilo, kako si mi predstavljamo oziroma kaj
               je naša pristojnost. Glejte, naša pristojnost ni vodenje posameznih resorjev, ampak
               usklajevanje dela resorjev v skupini smeri, se pravi, da bi to delo resorjev v smeri
               označevanja posameznih konkretnih ukrepov potekalo bolj tekoče in bistveno bolj
               povezano in v skladu s celotnim duhom teh reform, katerih namen je predvsem
               razbremeniti gospodarstvo in povečati gospodarsko rast, da bi lažje zagotovili večjo
               blaginjo prebivalcev Slovenije. V ta namen, da bi to lažje usklajevali, je vlada pred
               dvema tednoma, 9. februarja, ustanovila deset delovnih skupin po teh desetih
               prioritetah, no, če vam lahko naštejem, se pravi, delovna skupina za povečanje
               konkurenčnosti slovenskega gospodarstva, potem za večja vlaganja v tehnološki razvoj,
               predviden umik države iz gospodarstva, prestrukturiranje javnih financ, kot je tudi
               eno izmed vaših vprašanj, reforma na področju trga dela, reforma na področju
               socialnih transferov, potem reforma na področju pokojninskega sistema, za kar že
               obstaja delovna skupina vlade, potem reforma na področja zdravstvenega sistema,
               usklajevanje in na koncu usklajevanje razvojnega načrtovanja države, se pravi, za čim
               bolj učinkovito vlaganje državnih sredstev v razvojne projekte. V okviru teh desetih
               delovnih skupin oziroma enajst, če upoštevamo še to skupino za pokojninski sistem,
               poteka usklajevanje posameznih resorjev in v tem okvirju se pripravljajo oziroma
               usklajujejo priprave posameznih zakonskih in podzakonskih aktov.</p>
               <p>Lahko gremo skozi to časovnico, vam lahko zelo konkretno povem kdaj naj bi bila
               katera zadeva po programu dela vlade in v skladu s to časovnico tudi sprejeta v
               parlamentu oziroma kdaj naj bi šla na vlado, kdaj bo sprejeta od parlamenta, mislim,
               da nima smisla, ker je zadeva precej dolga. Mogoče samo, kako bomo mi opravili to
               naše delo kot služba za razvoj. Pomembna je predvsem ta usklajevalna funkcija, to
               pomeni, da bomo mi vsak mesec poročali vladi o tem, kakšna je bila dinamika priprave
               posameznih zakonskih, podzakonskih aktov, se pravi vsak mesec bo na vladi poročilo in
               recimo prvo poročilo prav danes končujemo, se pravi kaj so naredili posamezni resorji
               v prvih dveh mesecih letošnjega leta pri sprejemanju oziroma pri pripravi zakonskih
               in podzakonskih aktov in tam bomo natančno navedli, katera ministrstva so ta program
               dela vlade uresničila, katera niso, zakaj zaostaja in tako naprej.</p>
               <p>Mislim, da je ta funkcija izjemno pomembna, tudi takrat, ko smo vstopali v Evropsko
               unijo, je bilo to izjemnega pomena, se pravi ta kontrola in kontrola nad samim
               postopkom in kontrola nad dinamiko sprejemanja teh zakonskih aktov, ker mislim, da ta
               vloga je izjemnega pomena. Seveda pa se ne bomo tukaj zadovoljili samo s tem, da bo
               dinamika sprejemanja takšna kot je, ampak bomo tudi se poglobili v to področje, se
               pravi za vsebinski del posameznih reform, bomo dejansko kontrolirali, da bodo
               pripravljeni zakonski, podzakonski akti v skladu z duhom reform oziroma v skladu s
               posameznimi ukrepi, se pravi ne zanima nas samo kvantiteta, ampak predvsem kvaliteta
               sprejetih predpisov.</p>
               <p>Kar se tiče javnih financ, čisto za konec, prestrukturiranja, ta zadeva je zdaj v
               delovni fazi, v okviru delovne skupine smo pripravili program oziroma ta delovna
               skupina dela na posameznih področjih, bo pa ta zadeva<gap n=".."/></p>
            </sp>
            <sp who="SDZ4:DamijanJože">

               <speaker>DR. JOŽE P. DAMIJAN:</speaker>

               <p>Bom takoj končal. Pa bo ta program prestrukturiranja predstavljanja dejavnosti ob
               sprejemu<gap n="..."/></p>
            </sp>
            <sp who="SDZ4:PečeSašo">

               <speaker>PODPREDSEDNIK SAŠO PEČE:</speaker>

               <p>Minister, za vašo vedno, kakor prekoračite dogovorjeni čas, ne govorite več v
               mikrofon in vas nihče v Sloveniji več ne more slišati, razen seveda nas, ki smo v
               neposredni vaši bližini, vam v vednost. Dopolnilno vprašanje, izvolite, kolega
               Cvikl.</p>
            </sp>
            <sp who="SDZ4:CviklMilanMartin">

               <speaker>MAG. MILAN M. CVIKL:</speaker>

               <p>Glejte, saj gospod minister, jaz znam sam čitati vse to, kar piše na internetu in
               tudi bi rekel, naloge vaše službe, pa vendarle gospod minister, bodiva konkretna. Ko
               ste postajali minister za razvoj, ste rekli, da ne odstopate od koncepta enotne
               davčne stopnje. V pismu gospoda Janše parlamentarnim strankam in pa obema
               predstavnikoma narodne skupnosti tega ni več. Ali to pomeni, da ste vi osebno
               odstopili od enotne davčne stopnje?</p>
               <p>Drugič, govorite o prvem ukrepu iz vaše tiskovne konference, da boste delovali na
               razbremenitvi stroškov dela. Zavzemali ste se, preden ste postali minister za razvoj,
               da se davek na izplačane plače ukine v letu 2007. To zahteva, da se v letu 2006
               spremeni zakon o ukinitvi davka na izplačane plače. Vendar v programu vlade, za
               katerega ste rekli, da je vaša biblija, tega ni. Ni predloga spremembe zakona o
               ukinitvi, ki bi seveda ukinil davek na plače že v letu 2006 oziroma z začetkom
               veljavnosti 2007.</p>
               <p>Kako boste uresničevali ukrep, ki se mu reče razbremenjevanje stroškov dela? Samo z
               enotno davčno stopnjo pri dohodnini, če že niste od nje odstopili?</p>
               <p>In potem še en sklop vprašanj. Govorili ste, da je eden od ključnih ciljev dela
               službe vlade tudi pregleden umik<stage xml:id="Redna-14-2006-02-27.stage21">(?)</stage> države iz gospodarstva. Videli smo, kaj se je
               dogajalo pri Mercatorju, podobna zadeva se dogaja pri Merkurju. Ali vi resno mislite,
               da je prav, da sta KAD in SOD blokirala dokapitalizacijo Merkurja, ker v Merkurju,
               Savi, Gorenjski banki, še niso pravi ljudje.</p>
               <p>Zanima me konkretno: Ali boste kot ministra za razvoj, ministra za gospodarstvo,
               njegovo državno sekretarko in pa seveda, ministra za finance in pa predsednika
               upravnega odbora SOD-a opozorili na škodljiva dejanja, nesprejema dokapitalizacije
               Merkurja - kako nameravate povečevati delovna mesta in zmanjševati stroške dela?</p>
            </sp>
            <sp who="SDZ4:PečeSašo">

               <speaker>PODPREDSEDNIK SAŠO PEČE:</speaker>

               <p>Dovolite pred tem, kolega Cvikl, vas ta čas nisem opozoril, ker ste že tako dolgo v
               parlamentu, da veste, kaj to pomeni. Minister izvolite, prosim.</p>
            </sp>
            <sp who="SDZ4:DamijanJože">

               <speaker>DR. JOŽE P. DAMIJAN:</speaker>

               <p>Hvala. Seveda, vaša vprašanja so preveč obsežna, oziroma odgovori so preveč obsežni,
               da bi lahko o njih, nanje odgovoril v treh minutah, verjetno tudi tega ne
               pričakujete. Bo pa seveda tekom leta obilo časa, da bomo o tem podrobneje
               diskutirali.</p>
               <p>Dve vprašanji, oziroma dva moja odgovora. Prvič, kar se tiče davčne reforme oziroma
               zmanjšanja stroškov dela - tukaj je zadeva zelo jasna, nas zanima takšna vrsta davčne
               reforme, ki bo zmanjšala stroške dela. Hkrati bo pa tudi socialno nevtralna, se
               pravi, da ne pride do povečanja razlik v družbi, povečanja razlik v dohodkih in bo
               tudi proračunsko vzdržno. To so ti trije cilji in seveda nas zanimajo tukaj najboljše
               možne rešitve. Ali bo to enotna davčna stopanj pri dohodnini - je seveda naša glavna
               prioriteta, ker mislim, da najbolj zadošča tem trem kriterijem. Seveda so pa možne
               tudi druge rešitve. In, če bo pač družbena realnost ali pa politična realnost v
               Sloveniji takšna, da pač ta koncept ni sprejemljiv oziroma, če bo nekdo predlagal
               boljši strokovni koncept, ki bo hkrati zadovoljeval vse te tri kriterije, bomo seveda
               se o njem normalno pogovarjali, mi smo odprti za te koncept in to je poudaril tako
               predsednik vlade kot tudi jaz vedno to poudarjam.</p>
               <p>Kar se tiče odprave davka na izplačane plače. Seveda to zadevo je mogoče relativno
               in enostavno sprejeti. Tega zakona res ni v časovnici, ampak to zadevo je enostavno
               mogoče rešiti tako, da se da narediti. Seveda je pa drugo vprašanje, kako nadomestiti
               izpad teh proračunskih prihodkov, to bo pa seveda ta drugi del našega dela. Se pravi
               po eni strani, koliko zmanjšati javne izdatke in seveda po drugi strani, katere
               nadomestne vire najti za polnjenje proračuna, sami se dobro spoznate na to področje,
               veste da so tukaj še velike rezerve itd.</p>
               <p>Kar se tiče drugega dela vašega vprašanja, zelo na kratko, umik države iz
               gospodarstva oziroma KAD in SOD. Jaz sem svoje pomisleke o delovanju KAD-a in SOD-a,
               o obeh paradržavnih skladih že večkrat zelo javno poudaril in tudi znotraj vlade zelo
               jasno govorim o teh zadevah. Kot veste se pripravlja, delovna skupina pripravlja
               program umika države oziroma obeh paradržavnih skladov iz slovenskih podjetjih, ta bo
               pripravljen do konca marca in seveda ta program bo šel v to smer, da se res čim prej
               in čim bolj pregledno oba sklada umakneta in seveda poskušata predvsem nenegativno
               vplivati na poslovanje podjetij. Iz tega vidika se jaz z določenimi tudi vašimi
               pomisleki absolutno strinjam in prav zato hočemo dolgoročno rešiti to področje na ta
               način, da oba paradržavna sklada postaneta predvsem portfeljska naložbenika, da več
               nimata možnosti vplivanja preko nadzorni članov v nadzornih svetih na samo poslovanje
               podjetij.</p>
               <p>Jaz mislim, da bomo našli eno takšno sprejemljivo rešitev, ki bo tudi izvedljiva v
               naslednjih treh letih. Hvala.</p>
            </sp>
            <sp who="SDZ4:PečeSašo">

               <speaker>PODPREDSEDNIK SAŠO PEČE:</speaker>

               <p>Hvala vam. Kolega Cvikl, proceduralno? Izvolite.</p>
            </sp>
            <sp who="SDZ4:CviklMilanMartin">

               <speaker>MAG. MILAN M. CVIKL:</speaker>

               <p>Gospod predsedujoči, jaz mislim, da, seveda gospod minister bo sam povedal, zakaj je
               potrebno v skladu s tretjim odstavkom 246. člena opraviti razpravo o tem, da državni
               zbor na naslednji seji opravi širšo razpravo o odgovorih gospoda ministra za razvoj.
               Meni so vaši odgovori všeč, imam seveda samo problem, da so neskladni s tem, kar
               pravi gospod Janša, ker jaz bi sicer pričakoval, da bi v tistem njegovem pismu
               pisalo, da je za to, da se ohrani enotna davčna stopnja pri dohodnini, ker to
               preprosto pomeni, kar midva veva, da gre za prerazporejanje od revnejših k
               bogatejšimi oziroma, da gre, gospod minister, za to, da bo seveda revnejšim potrebno
               s socialnimi transferi pač nadomestiti izpad dohodka, ki se bo zgodil, ko boste
               najnižjo stopnjo dvignili na 20% stopnjo, to je prvo dejstvo.</p>
               <p>Drugo dejstvo. Me veseli, da se strinjate, da ukinemo davek na izplačane plače z
               letom 2006. Sami bomo vložili v državni zbor proceduro, da vladi to ne bo treba, to
               smo enkrat že naredili pa je vlada zavrnila in res, veseli me, da bomo že v letu 2006
               ukinili davek na izplačane plače.</p>
               <p>In potem edini problem, ki ga imamo, gospod minister, in o tem velja opraviti
               razpravo v državnem zboru v skladu s tretjim odstavkom 246. člena je, kako približno
               40 milijard izpada pri dohodnini in približno verjetno okrog 60, 70 milijard izpada
               pri davku na izplačane plače pokriti ali pa zagotoviti zmanjšanje odhodkov. To je pa
               seveda težji del in tukaj predpostavljam, da vlada bo s proračunskim memorandumom,
               predvsem pa z izhodišči za pripravo sprememb proračuna za leto 2007, zagotovila to
               zmanjšanje. Jaz pričakujem, da bo proračun za leto 2007 nominalno za približno 100,
               110 milijard nižji kot leta 2006. To je zelo težka naloga in zato predlagam, da
               seveda sugerirate poslancem vladajoče koalicije, da že sedaj v marcu, ko se
               pripravljajo te vsebinske razprave, predvsem proračun za 2007, opravimo v državnem
               zboru razpravo o tem.</p>
               <p>Predlagam tudi, da opravimo razpravo o tem drugem delu vašega odgovora glede
               preglednega umika državne iz gospodarstva. Oba se strinjava, da seveda je neustrezno,
               da sta KAD in SOD, zaradi nekih, nam neznanih razlogov blokirala dokapitalizacijo
               Merkurja. Jaz mislim, da je prav, da se o tem pogovorimo, prav, da se pogovorimo o
               tem, da sta seveda naredila neumno transakcijo pri Mercatorju in še kje in menim, da
               je treba najti način, kako najprej popraviti napake tega mandata, predvsem zaradi
               neustreznega delovanja KAD-a in SOD-a, in upam, da nam boste vi kot minister za
               razvoj pri tem pomagali, ker to je tudi naša glavna poanta pisma gospodu Janši. Mi
               zelo težko gremo v reforme, za katere ne vemo, kakšne so, če se najprej ne zagotovi
               osnovna, bazična pozicija. Vi pa dobro veste, trije proračuni štiriletnega vladanja
               gospoda Janše so slabo pripravljeni, slabo sprejeti, treba jih je popraviti in ob tem
               je potrebna resna razprava. Zato predlagam, da o tem glasujemo jutri.</p>
            </sp>
            <sp who="SDZ4:PečeSašo">

               <speaker>PODPREDSEDNIK SAŠO PEČE:</speaker>

               <p>Predlagam, da nadaljujemo. S to kratko razpravo, kolega Cvikl, ste si privoščili več,
               kot vam dovoljuje poslovnik, kar veste sami. Vendar recimo, da vam ob tej uri
               pogledamo skozi prste, in verjamem, da vam bo tudi v tem primeru, kako izigrati
               poslovnik, vlada Republike Slovenije<stage xml:id="Redna-14-2006-02-27.stage22">/?/</stage> in da to njim ne bo prišlo v navado.</p>
               <p>Nadaljujemo z 31. po vrsti, to je poslanski kolega Jožef Horvat, ki bo zastavil
               poslansko vprašanje ministru za visoko šolstvo, znanost in tehnologijo. Izvolite,
               prosim.</p>
            </sp>
            <sp who="SDZ4:HorvatJožef">

               <speaker>JOŽEF HORVAT:</speaker>

               <p>Hvala za besedo, gospod predsedujoči. Spoštovana gospoda ministra, spoštovane najbolj
               vztrajne poslanke in poslanci!</p>
               <p>Področje informacijske družbe je eno najpomembnejših področij za nadaljnji razvoj
               Slovenije. Obenem gre za enega od temeljev uresničevanja ambicije Evropske unije, da
               do konca leta 2010 postane na znanju temelječa gospodarska velesila. Razvoj
               informacijske družbe pomembno vpliva na dvig konkurenčnosti slovenskega gospodarstva
               in družbe, povečanje števila delovnih mest z visoko dodano vrednostjo, višanje
               kakovosti življenja in enakomernega regionalnega razvoja, v to sem trdno prepričan.
               Informatizacija družbe je sestavni del programa te vlade. Za koordinirano izvajanje
               programa na področju informacijske družbe je odgovorno ministrstvo za visoko šolstvo,
               znanost in tehnologijo.</p>
               <p>Spoštovani gospod minister dr. Jure Zupan, moje vprašanje je sledeče: Kakšne so
               aktivnosti ministrstva, ki ga vodite, za pospeševanje razvoja informacijske družbe?
               Že vnaprej se vam zahvaljujem za odgovor.</p>
            </sp>
            <sp who="SDZ4:PečeSašo">

               <speaker>PODPREDSEDNIK SAŠO PEČE:</speaker>

               <p>Hvala. Minister, prosim za odgovor.</p>
            </sp>
            <sp who="SDZ4:ZupanJure">

               <speaker>DR. JURE ZUPAN:</speaker>

               <p>Hvala lepa, spoštovani gospod podpredsednik. Spoštovani gospod poslanec Horvat!
               Sprašujete me o aktivnostih, ki jih vodi naše ministrstvo v zvezi z informacijsko
               družbo. To je, kot ste sami ugotovili, izjemno pomemben segment, ki ima tudi v
               Lizbonski strategiji zelo veliko težo. Rad bi povedal, da je po podatkih Eurostata,
               ki pregleduje države v Evropski skupnosti, Slovenija sorazmerno zelo dobro uvrščena,
               kar se tiče informacijske družbe. In sicer, če navedem samo glavne številke, ima v
               Sloveniji število mobitelov 87% gospodinjstev, kar pomeni, da samo 13% vseh
               gospodinjstev je še brez mobitela. Pomembno je to, da ima 61% gospodinjstev osebni
               računalnik in da je skoraj 50% teh računalnikov že povezanih z internetom, torej
               pomeni, da je 50% gospodinjstev dejansko povezanih s svetovno mrežo. Je pa res, da je
               pa samo 40% od teh, torej, če zdaj gledamo, to je pa samo 20% od teh gospodinjstev,
               ki imajo internetne računalnike, pa ima hitro ADSL linijo ali katero drugo od teh
               hitrih linij, kar pomeni, da mora Slovenija narediti še kar nekaj korakov, da bo, kot
               se temu reče, prišla v sam vrh informacijsko razvitih držav.</p>
               <p>Točno, to je stanje, dejstvo je, da moramo narediti več. In aktivnosti, ki jih naše
               ministrstvo dela so pa naslednje, mi smo našteli kar 8 aktivnosti, ki jih izvajamo s
               tem v zvezi in jih bom jaz čisto na kratko komentiral.</p>
               <p>Prvo je seveda povečanje dostopnosti, te dostopnosti do informacijskih storitev za
               vse prebivalce Slovenije, kar pomeni seveda to so E knjižnice, E-šole, multi medijski
               centri in kar bo morda zanimalo mladino, to so glasbeno- informacijski centri, kar
               pomeni, da dobijo seznam seveda vse glasbe, jasno da tudi klasične, ki je dostopna in
               kje je dostopna. To je pomembno.</p>
               <p>Druga aktivnost je spodbujanje E-vsebin, torej elektronske vsebine, ki niso samo
               informacijske, ampak izdelava vsebin, to je pa digitalizacija naše kulturne
               dediščine, s katero uvajamo to, da sodelujemo z NUK-om in RTV Slovenija, da
               digtalizirajo tiste vsebine, ki so seveda za našo kulturno dediščino pomembne in jih
               tudi shranijo, vzdržujejo in dajejo za strokovne in znanstvene namene. To je izjemno
               pomembna zadeva, ki je seveda za narod, za Slovenijo kot narod izredno dragocena.</p>
               <p>Tretja aktivnost je seveda sofinaciranje razvoja in vzpostavitev storitev potrebnih
               za lokalne skupnosti, kar pomeni, da seveda, na tem področju smo, to pa lahko trdimo,
               precej nad povprečjem v primerjavi z Evropsko skupnostjo, z večino držav Evropske
               skupnosti, ker imamo že po veliko občinah in drugih lokalnih skupnosti vozljišča, ki
               so neposredno pripeta na centralne povezave, povezave centralne banke podatkov, kjer
               lahko na občinah preko različnih aktivnosti, tudi VEM točk, dobijo državljani in
               državljanke določene informacije, ne samo to, da jih dobijo tam, ampak se lahko tudi
               ti povežejo od doma na te točke in potem od doma dobijo ustrezne informacije. To so
               recimo E-vrtci, E-obrazci in podobno, ki so že tudi vezane na lokalne skupnosti.</p>
               <p>Četrta aktivnost so sofinanciranje, računalniško opismenjevanje brezposelnih, kar je
               pomembno za zaposlovanje.</p>
               <p>Peto pa so hitri internet priključki preko Arnesa, vendar je tu treba povedati
               seveda, da je to akademska mreža, da se priključujemo, da pa priključujemo na to
               mrežo tudi uporabnike, ki so dostopni, torej to gre vse od vrtcev, osnovnih šol,
               srednjih šol in visokih šol.</p>
               <p>Šesta aktivnost je vzpostavljanje mobilnosti raziskovalcev v okviru projekta eduROM.
               To je, da se preko informacijske družbe vzpostavljajo povezave, kjer lahko
               raziskovalci in starejši in mlajši iščejo povezave in se tako povezujejo s svetom,
               tako z Evropo kot tudi drugod.</p>
               <p>Sedma aktivnost je vzpostavljanje interoperabilnosti, okvira za lažji in hitrejši
               razvoj. Posebej interoperabilnost pomeni to, da se različne baze podatkov, ki jih
               ustvarjajo posamezni uporabniki povezujejo skupaj tako, da uporabnikom ni treba več
               preskakovati iz ene baze v drugo, ampak da se pri različnih bazah, ki so
               interoperabilno narejene, lahko podatke prenaša neposredno in in uporabniki delajo
               samo na enem obrazcu recimo. Se opravičujem, samo še, to je bila osma aktivnosti in
               pa to dela MVZT v celoti. Hvala lepa.</p>
            </sp>
            <sp who="SDZ4:PečeSašo">

               <speaker>PODPREDSEDNIK SAŠO PEČE:</speaker>

               <p>Hvala. S tem prehajamo na predviden, poudarjam predviden drugi krog poslanskih
               vprašanj, ampak glede na to, da ni postavljavcev vprašanj, ne tistega ministra, bomo
               seveda to preskočili. Jaz se poslankam in poslancem, ki so zastavili vprašanje
               oziroma vsem tistim, ki so mi delali družbo do te ure zahvaljujem, prav tako
               predsedniku vlade in ministrom, posebej še prisotnemu ministru za podane odgovore.</p>
               <p>S tem zaključujem to točko dnevnega reda. S tem tudi prekinjam 14. sejo državnega
               zbora Republike Slovenije, ki jo bomo nadaljevali jutri ob 10. uri dopoldan. Lep
               večer naprej in srečno! <stage type="time">(SEJA JE BILA PREKINJENA 27. FEBRUARJA 2006 OB 19.18
                  URI.)</stage>
               </p>
            </sp>
         </div>
      </body>
   </text>
</TEI>