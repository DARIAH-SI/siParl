<?xml version="1.0" encoding="UTF-8"?><TEI xmlns="http://www.tei-c.org/ns/1.0" xmlns:xi="http://www.w3.org/2001/XInclude" xml:id="Redna-04-2005-03-22">
   <teiHeader>
      <fileDesc>
         <titleStmt>
            <title>Zapisniki sej Državnega zbora Republike Slovenije</title>
            <respStmt>
               <persName>Andrej Pančur</persName>
               <resp xml:lang="sl">Kodiranje TEI</resp>
               <resp xml:lang="en">TEI corpus encoding</resp>
            </respStmt>
         </titleStmt>
         <publicationStmt>
            <publisher>
               <orgName xml:lang="sl">Inštitut za novejšo zgodovino</orgName>
               <orgName xml:lang="en">Institute of Contemporary History</orgName>
               <ref target="http://www.inz.si/">http://www.inz.si/</ref>
               <address>
                  <street>Kongresni trg 1</street>
                  <settlement>Ljubljana</settlement>
                  <postCode>1000</postCode>
                  <country xml:lang="sl">Slovenija</country>
                  <country xml:lang="en">Slovenia</country>
               </address>
               <email>inz@inz.si</email>
            </publisher>
            <distributor>DARIAH-SI</distributor>
            <distributor>CLARIN.SI</distributor>
            <availability status="free">
               <licence>http://creativecommons.org/licenses/by/4.0/</licence>
               <p xml:lang="en">This work is licensed under the <ref target="http://creativecommons.org/licenses/by/4.0/">Creative Commons
                                Attribution 4.0 International License</ref>.</p>
               <p xml:lang="sl">To delo je ponujeno pod <ref target="http://creativecommons.org/licenses/by/4.0/">Creative Commons
                                Priznanje avtorstva 4.0 mednarodna licenca</ref>.</p>
            </availability>
            <date when="2019-01-10+01:00"/>
         </publicationStmt>
         <sourceDesc>
            <bibl>
               <idno type="custom" subtype="day">SZA|99DC170C26E9B37CC1256FD40044157D</idno>
               <idno type="URI">https://www.dz-rs.si/wps/portal/Home/deloDZ/seje/evidenca?mandat=IV&amp;type=sz&amp;uid=99DC170C26E9B37CC1256FD40044157D</idno>
            </bibl>
         </sourceDesc>
      </fileDesc>
      <profileDesc>
         <settingDesc>
            <setting who="#Redna-04-2005-03-22.DZ" n="04">
               <name>Redna</name>
               <date when="2005-03-22"/>
            </setting>
         </settingDesc>
         <particDesc>
            <listOrg>
               <org xml:id="Redna-04-2005-03-22.DZ">
                  <orgName xml:lang="sl">Državni zbor Republike Slovenije</orgName>
                  <listEvent>
                     <head>Mandat</head>
                     <event n="4" notBefore="2004-10-22" notAfter="2008-10-15">
                        <label>4. mandat (2004-2008)</label>
                     </event>
                  </listEvent>
               </org>
            </listOrg>
         </particDesc>
      </profileDesc>
   </teiHeader>
   <text>
      <body>
         <div>


            <head>DRŽAVNI ZBOR REPUBLIKE SLOVENIJE</head>
            <stage type="session">Nadaljevanje 4. seje</stage>
            <stage type="date">(22. marec 2005)</stage>
            <stage type="chairman">Sejo je vodil Sašo Peče, podpredsednik državnega zbora.</stage>
            <stage type="time">Seja se je pričela ob 10.01 uri. </stage>


            <sp who="SDZ4:PečeSašo">

               <speaker>PODPREDSEDNIK SAŠO PEČE:</speaker>

               <p>Spoštovane kolegice poslanke in kolegi poslanci, gospe in gospodje, dober dan!
               Nadaljujemo 4. sejo državnega zbora Republike Slovenije.</p>
               <p>Obveščen sem, da so zadržani in se današnje seje ne morejo udeležiti naslednji
               poslanci: Samo Bevk od 13.00 ure dalje, mag. Franc Žnidaršič, dr. Marko Pavliha in
               kolega Bogdan Barovič.</p>
               <p>Prehajamo na <title>2. TOČKO DNEVNEGA REDA - DRUGA OBRAVNAVA PREDLOGA ZAKONA O
                  ISTOSPOLNI PARTNERSKI ZVEZI.</title>
               </p>
               <p>Ob tem vas seznanjam, da je skupni čas razprave 40 minut.</p>
               <p>Predlog zakona je v obravnavo zboru predložila skupina poslancev s prvopodpisano
               Majdo Širca. V zvezi s tem zakonom odbor za delo, družino, socialne zadeve in
               invalide predlaga državnemu zboru, da predlog zakona ni primeren za nadaljnjo
               obravnavo. Na podlagi tretjega odstavka 134. člena poslovnika dajem najprej besedo
               predstavniku predlagateljev zakona, gospe Majdi Širca, za dopolnilno obrazložitev
               predloga zakona. Izvolite.</p>
            </sp>
            <sp who="SDZ4:ŠircaMajda">

               <speaker>MAJDA ŠIRCA:</speaker>

               <p>Spoštovani! Spoštovani tudi odsotni minister, ne prvič odsotni minister za delo! Z
               zavračanjem tega predloga zakona, izraženega tako na odboru za delo, družino in
               invalide kot na komisiji za peticije, enake možnosti ter človekove pravice, vlada
               Janeza Janše z vso možno aroganco tepta večletna prizadevanja za pravno ureditev
               istospolnih partnerskih zvez. Zakaj omenjam aroganco? Zato, ker s pozicije moči in
               šibkih argumentov vlada Janeza Janše tepta želje in pravice skupine občank in
               občanov, ki jim zakon odgovarja in ker pod krinko finančnih obremenitev, ki naj bi
               jih istospolne partnerske zveze prinesle družbi, zavaja občanke in občane, da so geji
               in lezbijke za državo strošek. Pa čeprav vsi vemo, da bi tovrstne partnerske zveze
               zgolj utrdile solidarnost, medsebojno pomoč in tudi srečo. Prav slednja vladi Janeza
               Janše ni mar. Vladi Janeza Janše tudi ni mar, če jo nevladne organizacije rotijo, naj
               podpre naš zakon, ki so ga pomagale sooblikovati in doseči o njem tudi ustrezen
               konsenz. Vladi Janeza Janše ni mar, da potencialni uporabniki zakona nasprotujejo
               novi verziji, ki bo oziroma ki naj bi nadomestila naš zakon. Vlada Janeza Janše
               uporablja izključujočo moč in dvojni obraz. Pravi, da želi urediti to vprašanje, a
               ureja ga tako, kot je njej všeč in njenemu vrednostnemu sistemu, ne pa kot bi želeli
               geji in lezbijke in kot to ureja večina evropskih držav. Vlada Janeza Janše trdi, da
               bo zveze zakonsko omogočila, saj ve, da bodo članice Evropske unije sicer pritiskale
               na Slovenijo, če ne bomo spoštovali temeljnih vrednot in resolucije Evropske unije.
               Boji se graje in očitkov, da je konzervativna vlada, troši novo energijo o že
               dorečenem in določenem konsenzu in sestavlja nov zakon. Menda takšnega, kjer niso
               pomembne dobre rešitve in kjer ni pomembno, če bo uporaben ali ne, samo da bo in da
               bodo v Evropski uniji tiho. Vlada Janeza Janše je disciplinirala dve koalicijski
               stranki, ki sta še lani, ko sta bili v drugi koaliciji, z zakonom soglašali.
               Demokratična stranka upokojencev je letos pozabila na še včerajšnjo demokracijo in
               svoj podpis pod ta zakonski predlog. Slovenska ljudska stranka, zaradi katere smo ta
               zakon mesece in mesece usklajevali, vse dokler se z njim ni strinjala, pa se je z
               njim, nami in predvsem uporabniki očitno le igrala. Tako se je obnašal, da ne rečem
               igral, nekdanji poslanec Drobnič, danes odstoten minister, ki je kot prvopodpisani
               pod zakon zahteval splošno razpravo in s tem na nek način posredno zablokiral
               sprejetje zakona v prejšnjem mandatu.</p>
               <p>In kaj pravi vlada Janeza Janše na naš zakon? Če pogledate obrazložitev, pravi, da
               ne vsebuje natančne ocene finančnih posledic, kar seveda ni res. Zakon natančno omeni
               finančne posledice v višini približno 10 milijonov tolarjev, in to za računalniški
               program in izpostavo sistema. In to očita prav tista vlada, ki prinaša v državni zbor
               zakone, ki posegajo, močno posegajo v državni proračun in ekonomski status države, ne
               da bi usodne finančne posledice sploh izračunala. Vlado nadalje moti obličnost
               sklenitve partnerske zveze, češ, da v našem zakonu ta obličnost spominja na tisto, ki
               velja pri zakonski zvezi. In pravzaprav je pravna vezava na zakonsko zvezo in družino
               ključni simptom vladne drže. Moti jo manifestacija razmerja navzven in pravi, da se
               ne sme istospolna partnerska zveza sklepati podobno kot zakonska zveza, pri tem pa
               vlada ne ve, da se zakonska zveza sklene lahko poljubno, tako kot vsakdo želi, torej
               spektakelsko, s poudarjenim ritualom ali anonimno. In nič drugače ne predlagamo mi.
               Ljudem prepuščamo odločitev njihovi volji in njihovim željam.</p>
               <p>Skratka, žal nam je, da ne podpirate zakona, ki ga podpirajo tisti, ki si legitimnih
               partnerskih zvez resnično želijo. Ko je nedavno tega Slovenijo obiskala evropska
               poslanka iz Nizozemske, in to ena izmed podpisnic poziva <gap n="..."/></p>
            </sp>
            <sp who="SDZ4:PečeSašo">

               <speaker>PODPREDSEDNIK SAŠO PEČE:</speaker>

               <p>Gospa Širca, dovolite prosim, da vas opomnim, poslovnik, ki je bil sprejet pod vlado
               gospoda Ropa, ste ravnokar kršili. Prosim, če zaključite.</p>
            </sp>
            <sp who="SDZ4:ŠircaMajda">

               <speaker>MAJDA ŠIRCA:</speaker>

               <p>Kako? Nisem vas razumela. Ali lahko ponovite?</p>
            </sp>
            <sp who="SDZ4:PečeSašo">

               <speaker>PODPREDSEDNIK SAŠO PEČE:</speaker>

               <p>Poslovnik, ki je bil sprejet v prejšnjem mandatu pod vlado gospoda Toneta Ropa je
               bil ravnokar kršen. Prosim, če zaključite svojo misel, čas presegate že za 36 sekund.
               Hvala.</p>
            </sp>
            <sp who="SDZ4:ŠircaMajda">

               <speaker>MAJDA ŠIRCA:</speaker>

               <p>Glede na to, da sem pri poslanskih vprašanjih včeraj pri gospodu Bajuku doživela
               prekoračitev dovoljenega časa za minuto in 20 sekund, dovolite, da končam stavek,
               gospod podpredsednik.</p>
            </sp>
            <sp who="SDZ4:PečeSašo">

               <speaker>PODPREDSEDNIK SAŠO PEČE:</speaker>

               <p>Gospa Širca, dam vam samo še stavek, pod mano ne boste imeli minute. Izvolite.</p>
            </sp>
            <sp who="SDZ4:ŠircaMajda">

               <speaker>MAJDA ŠIRCA:</speaker>

               <p><gap n="..."/> je dejala gospa <gap n="..."/> Včeraj gospoda Bajuka niste prekinili oziroma vaši kolegi ga
               niso prekinili<gap n="..."/></p>
            </sp>
            <sp who="SDZ4:PečeSašo">

               <speaker>PODPREDSEDNIK SAŠO PEČE:</speaker>

               <p>Gospa Širca, s tem se obrnite na njih. Verjamem, da imate prakso naslavljanja na
               poslovniško komisijo, naj vam ostane to v navadi, prosim pustite, da seja državnega
               zbora poteka tudi naprej.</p>
            </sp>
            <sp who="SDZ4:ŠircaMajda">

               <speaker>MAJDA ŠIRCA:</speaker>

               <p>Dovolite, da stavek končam ali ne?</p>
            </sp>
            <sp who="SDZ4:PečeSašo">

               <speaker>PODPREDSEDNIK SAŠO PEČE:</speaker>

               <p>Če se boste držali besede in samo stavek, potem izvolite.</p>
            </sp>
            <sp who="SDZ4:ŠircaMajda">

               <speaker>MAJDA ŠIRCA:</speaker>

               <p>Skratka, Sofija Welt je dejala, da je trenutno Slovenija edina, kjer se opaža vidno
               nazadovanje pri uveljavljanju pravic istospolnih usmerjenih in pozvala Slovenijo,
               morebiti, če je le mogoče, naj se premisli pri odločitvi ob tem zakonu, kajti še v
               katoliški Španiji niso več v srednjem veku. Hvala.</p>
            </sp>
            <sp who="SDZ4:PečeSašo">

               <speaker>PODPREDSEDNIK SAŠO PEČE:</speaker>

               <p>Hvala vam, gospa Širca. Prehajamo k predstavitvi stališč poslanskih skupin. Prvo
               predstavitev stališč bo podala poslanska skupina Nove Slovenije, mag. Franc Capuder.
               Izvolite.</p>
            </sp>
            <sp who="SDZ4:CapuderFranc">

               <speaker>MAG. FRANC CAPUDER:</speaker>

               <p>Spoštovani! Pred nami je predlog zakona o istospolni partnerski skupnosti. Zakon je
               bivša vladajoča garnitura obljubljala istospolno usmerjenim vse svoje obdobje
               vladanja. V sprejem državnemu zboru ga je predložila ob koncu mandata prejšnjega
               sklica, sedanja vlada pa ga je iz te procedure umaknila. Homoseksualnost kot oblika
               spolne usmerjenosti ni sad sodobne družbe, prisotna je že od samega začetka,
               spreminjal se je le odnos do nje. V sodobnem času v naših in ostalih demokratičnih
               državah homoseksualnost ni kriminalizirana in vse več držav ima predpise, ki izrecno
               prepovedujejo diskiminacijo na temelju spolne usmerjenosti. Pripravljalci in
               predlagatelji zakona govorijo o tem, da so pri pripravi zakona upoštevali družbene
               okoliščine v Sloveniji in se sklicujejo na pomanjkanje pravic homoseksualcev v naši
               državi. V Novi Sloveniji smo prepričani, da bi ob pomanjkanju in kratenju človekovih
               pravic homoseksualcev govorili le v primeru, če bi bili ti zaradi svojih nagnjenj ali
               življenjskega stila kazensko preganjeni ali zlorabljeni s strani države, nasprotno pa
               ugotavljamo, da se v naši državi daje močan medijski poudarek temu načinu spolnega
               življenja, medtem ko so tradicionalne vrednote, kot so zakon, zakonska zvestoba in
               družina velikokrat prikazani kot nekaj staromodnega, ne pa kot nekaj potrebnega za
               zdrav razvoj naše družbe. Prizadevanje za družbeno priznanje homoseksualnosti, ki si
               ga tako želijo, pa v marsičem kaže tudi na to, da cilj predlaganega zakona niso samo
               istospolne zakonske zveze, pač pa promocija homoseksualnosti z državno pomočjo, ki
               naj bi želela odpraviti negativni etični znak tovrstne partnerske izbire. Bojim se,
               da bi na podoben način lahko zakonodajalec uzakonil tudi kakšno drugo spolno prakso
               ali življenjski slog, ki v našem kulturnem okolju še ni družbeno in civilizacijsko
               sprejemljiv, se pa povsem legalno uporablja v kakšnem drugem okolju. Predlagani zakon
               o istospolni partnerski skupnosti je prirejen po zakonu o zakonski zvezi. Istospolnim
               partnerjem podeljuje iste pravice in dolžnosti kot heteroseksualnim, z izjemo pravice
               do posvojitve otrok. Lahko bodo dedovali po partnerju, priznana bi jim bila skupna
               lastnina, lahko bi se socialno in pokojninsko zavarovali po partnerju in postopek
               sklenitve istospolne skupnosti bi bil podoben sedanji civilni poroki pred matičarjem.</p>
               <p>V Novi Sloveniji ne odrekamo homoseksualnim skupnostim pravic, ki jim pripadajo,
               vendar pa ne moremo enačiti homoseksualnih in heteroseksualnih skupnosti. Želimo, da
               se uredijo in umestijo v družbo na specifičen in njim lasten način, ki bo avtonomen
               in samostojen. Vsak se samostojno odloča za življenjski slog in nihče nima pravice
               posegati v avtonomijo posameznika. Zakon ne more izenačiti nečesa, kar se ne da
               izenačiti.</p>
               <p>V Novi Sloveniji se zavedamo, da mora država postaviti v središče zakon in družino,
               ne iz religioznih ali ideoloških razlogov, ne iz simpatije ali sočutja, marveč s
               stvarnim pogledom na logične konsekvence našega demografskega razvoja. Zaradi
               preživetja družbe, kateri država služi, se mora država izreči za pravno
               privilegiranost in finančno davčno pospeševanje družine, kot centralni projekt lastne
               prihodnosti. Homoseksualne življenjske skupnosti niti od daleč ne izpolnjujejo nalog,
               zaradi katerih zakonska skupnost moškega in ženske ter družina zaslužita posebno
               družbeno priznanje in skrb. Če bi pomenil zakon dveh oseb različnega spola s pravnega
               vidika samo eno izmed možnih oblik zakonske skupnosti, bo to temeljito spremenilo
               pojem zakona in prineslo veliko škodo za skupni blagor. V Novi Sloveniji tega ne
               moremo podpreti. Zaradi našega pojmovanja zakonske zveze moža in žene ter družine,
               kot jo poimenuje tudi ustava Republike Slovenije v 53. členu, Nova Slovenija ostaja
               stranka, ki odločno podpira zakon in družino v njuni obstoječi in edini možni obliki,
               pri čemer pa ne nasprotujemo ustrezni pravni ureditvi na področju istospolnega
               partnerstva. Predlaganega zakona seveda ne bomo podprli. Hvala lepa.</p>
            </sp>
            <sp who="SDZ4:PečeSašo">

               <speaker>PODPREDSEDNIK SAŠO PEČE:</speaker>

               <p>Hvala za stališče poslanske skupine Nove Slovenije in hvala, da ste se držali
               predvidenega časa. Nadaljujemo s predstavitvijo stališč poslanskih skupin. K besedi
               vabim predstavnika poslanske skupine Slovenske ljudske stranke, gospoda Stanislava
               Brenčiča.</p>
            </sp>
            <sp who="SDZ4:BrenčičStanislav">

               <speaker>STANISLAV BRENČIČ:</speaker>

               <p>Hvala za besedo, gospod podpredsednik. Spoštovane kolegice, kolegi, spoštovani
               predstavniki vlade! V poslanski skupini Slovenske ljudske stranke se zavedamo
               realnega dejstva, da postaja življenje v slovenski sodobni proevropski družbi bolj
               kot kdajkoli prej zaznamovano z vrsto raznolikosti in da smo si dolžni drug drugemu
               medsebojno različnost priznavati in jo tudi spoštovati. Vendar pa ob tem zagovarjamo
               tudi stališče, da to ne moremo početi na račun zmanjševanja nekaterih vrednot, ki so
               avtohtono pripomogle k ohranitvi in tudi duhovni rasti našega naroda. Na tem
               izhodišču tudi sprejemamo vprašanja, ki so povezana z ureditvijo medsebojnega odnosa
               dveh oseb istega spola, ki živita oziroma želita živeti v partnerski zvezi kot
               vprašanja, ki jih je potrebno v smislu civilizacijske norme urediti. V tem smislu smo
               v poslanski skupini Slovenske ljudske stranke kot partnerici prejšnje vladne
               koalicije potem, ko je resorno ministrstvo, to je bilo ministrstvo za delo, družino,
               socialne zadeve, invalide odločilo to vprašanje reševati s predlogom zakona o
               partnerski skupnosti, ki pa je bil kot izhodiščni predlog za nas v marsičem
               nesprejemljiv, tudi tvorno pristopili k oblikovanju vsebinske in oblične podobe
               takratnega predloga zakona. Naše temeljno izhodišče je takrat bilo in je povsem enako
               tudi še danes, da se vprašanja istospolne partnerske skupnosti ne morejo razreševati
               v obliki preslikave določb zakona o zakonski zvezi in družinskih razmerjih, ker bi
               kot tak ukrep deloval v smislu pozitivne diskriminacije nasproti temeljnemu postulatu
               zakonske zveze o družinskih razmerjih, ki pa je prav gotovo ustvarjanje družine,
               zaradi katere je v ta zakon, torej v zakon o zakonski zvezi in družinskih razmerjih,
               tudi vgrajena posebna skrb in pozornost države. Izenačitev istospolne partnerske
               zveze z zakonsko zvezo, še posebno v enakem obsegu pravic, bi pomenilo za družbo
               tvegano dejanje, ker bi s tem istospolno partnersko zvezo vrednostno dvignili na
               raven splošno zaželenega. Predlog zakona o istospolni partnerski zvezi, ki je bil
               grajen na konceptu sklenitve te zveze, je Slovenska ljudska stranka v prvi obravnavi
               v prejšnjem sklicu državnega zbora podprla s poudarkom, da bo potrebno v nadaljnji
               obravnavi v zakonu doreči področje pravic, ki gredo partnerjema v tej zvezi na drugih
               področjih družbenih razmerij. Predlog zakona, o katerega primernosti za nadaljnjo
               obravnavo državni zbor odloča po sklepu matičnega delovnega telesa danes, je povsem
               enak temu predlogu. Ministrstvo za delo, družino, socialne zadeve, invalide sedanje
               vlade pa se je odločilo, da bo vprašanje istospolnih partnerstev reševalo na podlagi
               drugačnega koncepta, ki pa izhodiščno zastavlja zakon, s katerim se bodo ta vprašanja
               reševala, toliko drugače, da je vlada ocenila, da se v ta namen pripravi in državnemu
               zboru v proceduro predloži predlog novega zakona. Slovenska ljudska stranka bo tudi
               pri pripravi dokončne vsebine novega predloga zakona sodelovala konstruktivno, kot
               tudi do sedaj, kar bo prav gotovo pripomoglo k temu, da se bo ta zakon tudi sprejel
               in s tem udejanjilo vsaj ključna pričakovanja tistih, ki jim bo zakon namenjen. Ob
               tem želim poudariti, da niti slučajno ne drži to, da se je Slovenska ljudska stranka
               pri oblikovanju dokončne vsebine in podobe zakona prejšnje vlade igrala. Res pa je,
               da je Slovenska ljudska stranka pripomogla k temu, da je bil tisti predlog zakona
               tudi dovolj široko družbeno sprejemljiv, kar potrjuje tudi to, da je v prvi obravnavi
               dobil podporo državnega zbora. Igrali so se pa res nekateri drugi, ki so pri tem
               zakonu sodelovali s figo v žepu. Zaradi tega bo poslanska skupina Slovenske ljudske
               stranke predlog sklepa, ki ga je državnemu zboru v odločitev posredovalo matično
               delovno telo, podprla. Hvala lepa.</p>
            </sp>
            <sp who="SDZ4:PečeSašo">

               <speaker>PODPREDSEDNIK SAŠO PEČE:</speaker>

               <p>Hvala za stališče Slovenske ljudske stranke. Besedo dajem predstavnici poslanske
               skupine Slovenske nacionalne stranke, Barbari Žgajner Tavš. Izvolite.</p>
            </sp>
            <sp who="SDZ4:ŽgajnerTavšBarbara">

               <speaker>BARBARA ŽGAJNER TAVŠ:</speaker>

               <p>Hvala lepa za besedo. Spoštovane kolegice in cenjeni kolegi! V okviru predloga
               zakona, ki ga danes obravnavamo, bi želela najprej izpostaviti razpravo na seji
               matičnega delovnega telesa državnega zbora. Da gre za tako ali drugače občutljivo
               tematiko, verjamem, da se vsi več ali manj strinjamo. Dejstvo je tudi, da je treba
               odprta vprašanja reševati v imenu zagotavljanja pravic in obveznosti iz naslova
               skupnega življenja. Praksa pa bi morala dati vedeti, da s pretirano agresijo pač ni
               dobro vsiljevati, pa bom rekla, internih prepričanj. Tu mislim predvsem na
               predlagatelje zakona. Konstruktivna debata o tovrstnih temah je očitno za njih
               neznanka, po načelu, ali si z nami ali si proti nam. Na to kaže zanimiv seznam
               uporabljenih izrazov - ljudomrznež, homofob, ksenofob in še bi lahko naštevala. Res,
               ne preveč lepe besede, zato da tisti, ki jih izreče, opozori nase, v želji po tem, da
               očrni drugega, pogostokrat vse prej kot upravičeno. Zato tudi ni mogoče te vrste
               nestrpnosti opravičevati pod krinko profesije, takšne ali drugačne. Pa najsi gre tu
               za institut varuha človekovih pravic, širše gledano strokovnjake socioloških
               znanosti, novinarstva in ne nazadnje tudi kakšnega psihiatra. V Liberalni demokraciji
               in Združeni listi socialnih demokratov očitno vidijo samo eno in edino pravo rešitev,
               torej tisto, ki jo predlagajo sami. In taisti ljudje so to vprašanje začeli odpirati
               šele tik pred zdajci, pred državnozborskimi volitvami. Zakaj ne prej? Ker očitno to
               ni bilo resnično v interesu njihove politike. A tudi to ne sme biti, spoštovane
               kolegice in kolegi, argument za kogarkoli, ki sedi v tem državnem zboru, še posebej
               ne, če prihaja iz vrst vladajoče koalicije, da reče, da pa samo zaradi tega ne bo
               podprl omenjenega zakona oziroma razprave, ker predlagatelji v času, ko so bili na
               oblasti, niso pod streho spravili dotičnega zakona. Je pa res - in tu gre seveda
               delček zamere preteklim oblastnikom -, da je ministrstvo za delo, družino in socialne
               zadeve že leta 1997 pod LDS-ovim ministrovanjem pristopilo ali se vsaj zavezalo, da
               bo pripravilo zakon o registriranih partnerstvih. Pa zakona pri pregledu
               dokumentacije pač nismo uspeli najti. Sprenevedanje? Danski primer ima borih sedem
               členov. Slovenska vlada tega ni bila sposobna storiti, kljub večletnim naporom, kot
               smo danes slišali. Po mnenju Slovenske nacionalne stranke je 14. člen ustave dovolj
               jasen in daje pomembno vsebino temu, o čemer danes govorimo. In ker gre posledično za
               vprašanje človekovih pravic, je več ali manj jasno vodilo. Ne nazadnje je bila tudi
               praksa v Republiki Sloveniji takšna, da se k reševanju pristopi celovito. Za to pa je
               s svojo politiko pristojna v prvi vrsti Vlada Republike Slovenije in po zagotovilih
               predstavnice na matičnem delovnem telesu smo tudi v Slovenski nacionalni stranki dali
               prednost vladnemu zakonu, ki naj bi se že pripravljal. Me pa vsekakor moti
               ignorantski odnos ministra Drobniča, pa ne le do vprašanja istospolno usmerjenih.
               Žalostno je, da ministra, ki je pristojen za to področje, na delovnem telesu v
               državnem zboru ni bilo, da ga ni pri obravnavi pomembnih socialnih tem ter da so
               stališča vlade pogostokrat nejasna, če si predstavniki vlade sploh lahko ali si upajo
               zavzeti stališče.</p>
               <p>Upamo, da se pri novi vladi ne bo ponovila stara zgodba o vehementnosti brez meja
               pri upoštevanju dejanskega stanja in družbenih potreb. Ne nazadnje je pravo po mnenju
               Slovenske nacionalne stranke skupek norm, ki živi z družbo in za družbo. Družba se
               razvija. Nekaj, kar je bilo včeraj nenormalno, je danes dovoljeno in morda bo jutri
               sprejeto kot nekaj povsem običajnega. Lahko pa pod novo politiko dobi celo status
               prepovedanega.</p>
               <p>In za konec bom zaključila še z besedico o samem zakonu. Zakon je, vsaj takšno je
               tudi mnenje zakonodajno-pravne službe državnega zbora, v veliki premeri prepis zakona
               o zakonski zvezi. Ob tem seveda želim opozoriti tudi na institut zakonske zveze,
               katerega cilj je snovanja družine. Gre torej za razmerje med starši in otroki, ki
               uživa posebno varstvo države. Če želimo zakonski zvezi dati novo dimenzijo, bo to
               moralo slej ko prej odpreti vprašanje redefiniranja družine. Tu pa se vprašam, ali
               Slovenija to v danem trenutku resnično potrebuje.</p>
               <p>In samo stavek še za konec. Še enkrat bi želela poudariti, da gre za pravice in
               obveznosti v tem kontekstu je tudi nezdravo in neetično primerjanje registracije
               istospolnih partnerjev z registracijo avtomobila. Hvala lepa.</p>
            </sp>
            <sp who="SDZ4:PečeSašo">

               <speaker>PODPREDSEDNIK SAŠO PEČE:</speaker>

               <p>Hvala za podajo stališča. Ne morem pa reči hvala, da ste se držali predvidenega
               časa. Prehajamo na predstavitev stališča poslanske skupine DeSUS. Kolega Vili Rezman,
               izvolite.</p>
            </sp>
            <sp who="SDZ4:RezmanVili">

               <speaker>VILI REZMAN:</speaker>

               <p>Hvala lepa in dober dan. Problema, ki je resen, smo se skušali v DeSUS-u resno in
               temeljito lotiti. Jaz bom predstavil, kakšno je naše stališče. Predvsem se pa bojimo,
               da gre za zamudništvo, da teče prav ta trenutek še zmeraj čas zamujenih priložnosti.
               Prva je bila zamujena takrat, ko je bilo dovolj soglasja, ko je bilo tudi dovolj
               moči, pa je zmanjkalo volje in ta zakon, ki je danes v procesu sprejemanja, ni bil
               sprejet. V tem lahko samo objokujemo in obžalujemo, ne da bi iskali posebej krivce
               sedaj za to. Drugič, obžalujemo, ker se nam zdi, da tako, kot sedaj tečejo razprave
               in kakor je to teklo po delovnih telesih in na drugih delovnih sestankih, ta zakon
               nima velike možnosti, da bi bil sprejet, čeprav bi bilo potrebno, da bi bil sprejet.
               Obžalujemo, ker nov zakon, ki se nakazuje, znižuje, bistveno znižuje raven zaščite za
               istospolne z ozirom na to, kar je sedaj v proceduri.</p>
               <p>Ta predlog, ki je v proceduri, je doživel nekaj zavrnitev, zavrnitev vlade, doživel
               je zavrnitev matičnega delovnega telesa, večinsko, doživel je zavrnitev v večini
               vladne koalicije. In naj mimogrede omenim, da ni bilo nobenega discipliniranja
               gospoda Janeza Janše, vsaj DeSUS-ove skupine ne, niti poskusa ni bilo, da bi nas kdo
               discipliniral. Najbrž zato, ker te volje vlada nima, da bi koga disciplinirala ali pa
               morebiti zato, ker ve, da se DeSUS-ove skupine ne da disciplinirati. Nekateri pa
               predlog, ki je v proceduri, podpiramo in DeSUS-ova skupina je ta, ki ga podpira
               takšnega, kakršen je predlagan. Tega ne razumemo kot privilegiranje kakšne posamezne
               družbene skupine, pač pa kot odpravo diskriminacije, ki je sedaj več kot očitna. Naj
               mimogrede spomnim, da je ena izmed evropskih držav, ko je sprejemala tovrstni zakon,
               zakon naslovila kot zakon o odpravi diskriminacije istospolnih skupnosti.</p>
               <p>V DeSUS-u se tudi sicer zavzemamo za to, da bi relativno visoka in gosta mreža
               socialnega in zdravstvenega in drugega varstva bila ohranjena. Zavzemamo se za to, da
               bi bila, če je možno, tudi na posamičnih področjih še izboljšana in zavzemamo se za
               to, kar smo si zapisali v ustavo, da bi bili pravna država. Pravna država pa skrbi za
               to, da področja, ki so podnormirana, regulira. In sedaj imamo eno izmed možnosti, da
               to, kar je podnormirano, popravimo. Sodimo, da je treba k temu problemu pristopiti
               afirmativno, pozitivno, da je treba biti, če bi bilo dano, da se bo zakon res
               sprejel, ponosen na to in da ni treba biti zadovoljen, če bomo zgolj nekaj sprejeli,
               tudi če tisti, za katere najbolj gre, tega ne sprejmejo ali pa celo zavračajo.</p>
               <p>Čeprav je vlada proti, čeprav je matično delovno telo proti, v poslanski skupini
               DeSUS ne bomo podprli predloga, ki ga je predlagalo matično delovno telo in podpiramo
               predlog, ki je v proceduri. Hvala lepa.</p>
            </sp>
            <sp who="SDZ4:PečeSašo">

               <speaker>PODPREDSEDNIK SAŠO PEČE:</speaker>

               <p>Hvala za podano stališče. K besedi vabim predstavnico poslanske skupine SDS, gospo
               Evo Irgl, izvolite.</p>
            </sp>
            <sp who="SDZ4:IrglEva">

               <speaker>EVA IRGL:</speaker>

               <p>Hvala za besedo. Spoštovane poslanke, spoštovani poslanci! Predlog zakona skupine
               poslancev o istospolni partnerski zvezi se vsebinsko ne razlikuje od predloga zakona
               o istospolni partnerski zvezi, ki ga je sedanja vlada umaknila iz zakonodajnega
               postopka, in sicer z namenom priprave novega predloga zakona, ki bo urejal isto
               družbeno razmerje. Predlagatelji zakona o istospolni partnerski zvezi navajajo, da je
               prvi in temeljni cilj zakona ureditev pravnega položaja istospolnih partnerskih zvez.
               Obenem navajajo, da so pri urejanju pravnega položaja partnerskih zvez poleg pravno
               sistemskih okvirov upoštevali tudi družbene okoliščine v slovenskem prostoru.
               Predlagatelji navajajo, da istospolne partnerske zveze ne izenačujejo z zakonsko
               zvezo kot življenjsko skupnostjo niti v simboličnem niti v formalnem pogledu,
               potrebno pa je pripomniti, da določbe v predlogu zakona vendarle sledijo določbam
               zakona o zakonski zvezi in družinskih razmerjih, ki obravnavajo družino kot osnovno
               vrednoto današnje družbe in jo v tem pogledu tudi izenačujejo z zakonsko zvezo moža
               in žene.</p>
               <p>Zakon o zakonski zvezi in družinskih razmerjih je napisan zato, da ščiti otroke, ki
               predstavljajo najšibkejši člen družbe in je ne nenazadnje njih odvisna sama
               prihodnost družbe in države. Prvenstveni namen zakonodaje, ki ureja zakonsko zvezo in
               družinska razmerja, ni v urejanju odnosov med možem in ženo, zakon jima namreč nalaga
               vrsto dolžnosti in nalog, vse pretežno v imenu zaščite otroka. Že ustava Republike
               Slovenije določa, da otroci uživajo posebno varstvo in skrb, pri čemer tudi človekove
               pravice in temeljne svoboščine uživajo otroci v skladu s starostjo in zrelostjo.
               Pravno regulirano področje zakonske zveze in zunajzakonske skupnosti je v ustavi
               Republike Slovenije zapisana človekova pravica in vitalno interesno področje države.</p>
               <p>Vrednostno gledano istospolna zveza takšnega značaja nima, ker v današnji družbi ni
               konsenza, da je lahko tudi istospolna skupnost primerno okolje za razvoj in vzgojo
               otrok. Družbeno sprejeto mnenje je namreč, da je za otroka najbolje, da živi v
               urejeni družinski skupnosti matere in očeta, ki jo mora za to država spodbujati in
               podpirati s primernimi ukrepi na normativni ravni. V poslanski skupini Slovenske
               demokratske stranke se zavedamo, da je obstoj istospolnih zvez družbeno dejstvo in
               zato kljub povedanemu podpiramo odločitev, da se to področje normativno uredi, saj
               želimo s tem olajšati družbeni položaj istospolno usmerjenih, čeprav lahko vse
               probleme, s katerimi se srečujejo že sedaj po veljavni zakonodaji, medsebojno
               pogodbeno uredijo.</p>
               <p>V poslanski skupini SDS tudi menimo, da bi bilo za zasledovanje cilja po olajšanju
               družbenega življenja istospolno usmerjenih dovolj, če se istospolnim partnericam in
               partnerjem omogoči registracija njune skupnosti, saj smo kot že povedano, absolutno
               proti temu, da se istospolne zveze karkoli enačijo z zakonsko skupnostjo oseb
               različnih spolov. Z registracijo istospolne skupnosti bi tako v celoti rešili
               zaplete, s katerimi se srečujejo istospolni partnerji in ki so najbolj izraziti na
               premoženjsko pravnem področju.</p>
               <p>Iz današnjih razprav pa je bilo tudi očitno, da so nekateri oziroma nekatere zelo
               fascinirane nad tako imenovano vso prisotnostjo gospoda Janeza Janše. Mi se seveda
               tega zelo veselimo. Na vsem odborih in komisijah pa je vendarle bilo povedano, na
               vseh odborih, ki so pristojni za obravnavanje te tematike, se je namreč pojavljalo
               eno in isto vprašanje, ki ni dobilo odgovora, in sicer, kako je mogoče, da prejšnji
               vladi pod vodstvom Antona Ropa v osmih letih usklajevanja z nevladnimi organizacijami
               ni uspelo tega zakona sprejeti. Dejstvo je, da ste imeli večino, pa tega niste znali
               izkoristiti. Zato lahko tudi logično zaključimo, da si tega niste niti želeli in je
               šlo zgolj za sprenevedanje. Nerealno in smešno bi bilo pričakovati, da bo sedanja
               vlada to storila v prvih mesecih nastopa svojega mandata, še posebej, ker vam,
               prejšnji koaliciji in pa vladi, pod vodstvom gospoda Antona Ropa, to v osmih letih ni
               uspelo. Zdajšnja vlada ima dejansko željo urediti to področje, sodelovati z
               nevladnimi organizacijami, vendar morajo le-te izvleči figo iz žepa ter dejansko
               nastopati v prid predloga vlade, če res želijo rešiti ta problem. Vlada želi to
               storiti na način, ki velja v večini evropskih držav, kjer to področje urejajo z
               registracijo istospolnih partnerskih zvez, z izjemo Belgije in Nizozemske, kjer pa se
               že kažejo negativni trendi včasih morda prevelike liberalnosti, kot je pred časom za
               Sobotno prilogo <stage xml:id="Redna-04-2005-03-22.stage5">/opozorilni znak za konec/</stage> povedal znan nizozemski analitik Paul
               Scheffer. Morda pa si aktivisti istospolno usmerjenih želijo pravno urediti to
               področje zato, ker bi državna regulativa homoseksualnost vzpostavila kot sprejemljivo
               in jo na nek način potrdila.</p>
               <p>Predlog zakona o istospolni partnerski skupnosti vlada Republike Slovenije že
               pripravlja. Zato v poslanski skupini Slovenske demokratske stranke podpiramo sklep,
               ki ga je sprejelo matično delovno telo, in sicer, da zakon o istospolni partnerski
               zvezi ni primeren<gap n="..."/></p>
            </sp>
            <sp who="SDZ4:PečeSašo">

               <speaker>PODPREDSEDNIK SAŠO PEČE:</speaker>

               <p>Kolegica Irgl, prosim, da zaključite, sicer bom prisiljen vam izklopiti mikrofon.
           </p>
            </sp>
            <sp who="SDZ4:IrglEva">

               <speaker>EVA IRGL:</speaker>

               <p><gap n="..."/> za nadaljnjo obravnavo. Najlepša hvala.</p>
            </sp>
            <sp who="SDZ4:PečeSašo">

               <speaker>PODPREDSEDNIK SAŠO PEČE:</speaker>

               <p>Hvala. Izgleda, da so danes vse poslanske skupine, z izjemo ene ali dveh, zelo
               zgovorne. Prehajamo na predstavitev stališča poslanskega kluba Liberalne demokracije
               Slovenije. Gospa Majda Širca, izvolite.</p>
            </sp>
            <sp who="SDZ4:ŠircaMajda">

               <speaker>MAJDA ŠIRCA:</speaker>

               <p>Res je, družba s svojimi principi in vrednostnimi pogledi se spreminja. Tako
               senzibilne teme, kot so istospolne partnerske zveze, potrebujejo čas. To ugotavljate
               vsi danes, tudi tisti, ki temu času še niste kos. Potrebujejo mnogo časa. In dokaz za
               to je prav ta zakon. Od prvih plahih artikulacij gejev in lezbijk, od prvih javnih
               izražanj teoretskih misli, razprav in različnih dogodkov, od festivalov, prireditev,
               tiska in podobno, je minilo več kot deset let oziroma sedem, kot navajate danes -
               minilo je dvajset let in še več, kar dobro veste vsi, ki sledite tej tematiki. Še
               posebej najbrž dobro vedo tisti, ki nameravate iz tega zaključiti magisterij in to
               materijo obdelovati tudi z drugih vidikov.</p>
            </sp>
            <sp who="SDZ4:PečeSašo">

               <speaker>PODPREDSEDNIK SAŠO PEČE:</speaker>

               <p>Gospa Širca, ta trenutek sem vas dolžan prekiniti. Prosim, če iz svojega govora
               oziroma predstavitve stališč poslanskega kluba Liberalne demokracije ne grozite
               poslankam in poslancem, ki opravljajo magistrske naloge. Naslednjič, ko si boste
               privoščili tak kiks oziroma zlonamerno dejstvo, vas bom nagnal z govornice.</p>
            </sp>
            <sp who="SDZ4:ŠircaMajda">

               <speaker>MAJDA ŠIRCA:</speaker>

               <p><gap n="..."/> mnenju na naš zakon zapisala, da <q>"nismo navedli družbenih okoliščin,"</q> citiram, <q>"v
               slovenskem prostoru"</q> in da <q>"nismo predložili raziskav oziroma strokovnih podlag, ki
               bi opravičevale ta zakon."</q> Spoštovana vlada! Kaj nam očita civilna družba? Kaj nam
               danes očitate vi in kaj si običajno očitamo sami? Prav to, da je urejanje te materije
               trajalo tako dolgo časa in da je mehčanje tega prostora trajalo toliko časa. Ampak v
               tem času, ki je bil mnogokrat podvržen tudi nedvomnim in jasnim pritiskom kakšnega
               referenduma, v tem času se je naš zakon, z marsičim obremenjen, in tudi naš celoten
               prostor, ki je obremenjen z marsičim, mehčal, analiziral, odprto razpravljal in
               strokovno utemeljeval tudi vprašanja pravne ureditve istospolnih usmerjenih. Katere
               strokovne podlage in kabinetne študije naj bi predložili ob vsem, kar zahteva vlada,
               kar je v več desetletjih predložilo življenje. Literatura ne more biti zgolj omejena
               na poročevalca državnega zbora in na Uradni list ali kaj drugega, da ne rečem
               družino. Odprta družba, družboslovni raziskovalci in drugi gibalci razvoja pa tudi
               odprt pogled na svet niza tako imenovane vaše družbene okoliščine, ki jih pogrešate
               oziroma ne prepoznate tudi v obrazložitvi zakona.</p>
               <p>Velja prebrati resolucijo, s katero so še zadnjič nevladne organizacije na obeh
               odborih izrazile podporo temu zakonu. Velja preučiti vsa priporočila Evropske unije
               in sprejete resolucije, preveriti, kakšno stopnjo konsenza so na to temo dosegle
               države, ki v Evropski uniji veljajo za trdne zagovornice družine, a kljub temu širijo
               pravice tudi na tiste, ki zaradi takšnih in drugačnih osebnih okoliščin želijo živeti
               drugače, kot morebiti veleva tradicija.</p>
               <p>Evropska poslanka, ki sem jo prej omenila, na obisku v Sloveniji se je prav čudila,
               da pri nas najvišji predstavniki politike menijo, da je homoseksualnost bolezen, ki
               naj bi jo urejalo ministrstvo za zdravje. Naj še povemo, v poslanski skupini smo
               zadovoljni s pripombami, ki jih je predlagala zakonodajno-pravna služba. Predlogi
               pomenijo dobrodošlo nomotehnično opozorilo, precej redakcijskih vprašanj bi z njimi
               popravili in zagotovo bi bil z upoštevanjem njihovih nasvetov zakon še boljši, kot
               je. Kajti vemo, in še zadnjič povem, zakon je bil plod številnih turbolenc
               prilagajanj in popravkov, zato bi mu končna redakcija koristila. Konec koncev v
               pravnem smislu materija ni enostavna in upam, da se tega zavedajo tudi novi pisci
               zakona, ne glede na to, da so ga spisali v kratkih božičnih praznikih. In prav to nam
               je žal, da ne moremo na današnji dan in v teh trenutkih soočiti enega in drugega
               predloga in preučiti, kateri je boljši. Na ta način smo prisiljeni, da obči konsenz
               podredimo pravzaprav diktatu koalicije.</p>
            </sp>
            <sp who="SDZ4:PečeSašo">

               <speaker>PODPREDSEDNIK SAŠO PEČE:</speaker>

               <p>Hvala za stališče Liberalne demokracije. Ob tem obveščam, da ne bom dopuščal, da se
               centralna govornica v plenarni sobi državnega zbora izkorišča za izvajanje pritiskov
               in posrednih groženj na poslanke oziroma poslance, zato prosim, da si tega nikoli
               več, gospa Širca, ne dovolite. Nadaljujemo s predstavitvijo stališča poslanske
               skupine Združene liste socialnih demokratov. Kolegica mag. Majda Potrata.</p>
            </sp>
            <sp who="SDZ4:PotrataMajda">

               <speaker>MAG. MAJDA POTRATA:</speaker>

               <p>Spoštovane poslanke in poslanci. Izkoriščam še zadnjo priložnost in vam skušam
               posredovati stališče poslanske skupine Združene liste socialnih demokratov o predlogu
               zakona o istospolni partnerski zvezi kot primerni podlagi za ureditev položaja
               istospolno usmerjenih. Prve pobude za ureditev pravnega položaja istospolnih
               partnerstev segajo v začetek 90-ih, prvi osnutek zakona pa v leto 1999. O njem so se
               civilnodružbena gibanja izrekla kot o neustrezni podlagi, saj je urejal le nekatera
               vprašanja medsebojnih premoženjskih razmerij dodatno stigmatiziral partnersko zvezo
               in ni rešil vprašanje socialnih pravic in dolžnosti, ki so temeljna pri izenačevanju
               možnosti za uveljavljanje pravic in udejanjenje enakosti pred zakonom. Kaže, da gre v
               to smer nov vladni predlog. V poslanski skupini menimo, da je podlaga za
               uresničevanje pravic istospolno usmerjenih slovenska ustava. Pri tem naj spomnim na
               15. člen, ki določa, da se človekove pravice in temeljne svoboščine uresničujejo
               neposredno in na podlagi ustave in tudi, da so človekove pravice in temeljne
               svoboščine omejene samo s pravicami drugih in v primerih, ki jih določa ta ustava. Če
               enakosti pred zakonom ni možno uresničevati neposredno z uporabo ustavnih določb, je
               seveda nujno to zagotoviti s posebnim zakonom. Zato se je poslanska skupina Združene
               liste socialnih demokratov skupaj z LDS-om odločila vložiti v zakonodajni postopek
               obravnavani predlog zakona po tem, ko se mu je zdajšnja vlada odpovedala, pa čeprav
               je v prvi obravnavi dobil podporo tudi dveh zdajšnjih koalicijskih partneric. Minimo
               namreč, da je življenjska skupnost dveh oseb istega spola realen pojav, ki zato, če
               bodo z zakonom odstranjene ovire, s katerimi se srečujejo v vsakdanjem življenju, ne
               bo ogrožala zakonske zveze moža in žene. Civilnodružbena gibanja in posamezniki so že
               dlje časa opozarjali, da so v neenakopravnem položaju, ker nimajo možnosti
               uresničevanja in uveljavljenja pravic kot posamezniki v primeru smrti, bolezni,
               dedovanja, državljanstva, zdravstvenega varstva, uveljavljanja olajšav in socialnih
               pravic. Zato je temeljni cilj predloga ureditev pravnega položaja istospolnih
               partnerskih zvez. Zakon ne odpravlja razlik med heteroseksualnimi in istospolnimi
               zvezami in ne izenačuje obeh zvez niti v simboličnem, niti v formalnem pogledu.
               Istospolna partnerska zveza jamči le določene pravice, ki izhajajo iz medsebojnega
               razmerja med partnerjema, ne pa pravic iz družinskih razmerij v odnosu do otrok, prav
               tako ne daje pravice do posvojitve otroka.</p>
               <p>V naši poslanski skupini obžalujemo, da se je usklajevanje besedila predloga zakona
               v prejšnjem mandatu tako zavleklo, da je bila opravljena samo razprava in zakona ni
               bilo mogoče sprejeti. Marsikdo, ki je spremljal dogajanje samo občasno, nima
               predstave o tem, katera vprašanja se s predlogom zakona urejajo. Pomisleki
               najpogosteje rastejo iz predsodkov do istospolno usmerjenih in se razraščajo v strah
               pred širitvijo skupine istospolno usmerjenih. Tudi zatrjevanje, da bodo zaradi
               ureditve njihovega položaja prikrajšane druge skupine ljudi, zlasti družine, je
               pretirano. Zato poudarjamo, da zakon ne ogroža nikogar in tudi ne želi spreminjati
               ustaljenih vrednot, omogoča samo pravico do izbire partnerja za skupnost, v kateri bo
               posameznik lahko uresničil in zadovoljil svojo potrebo po pripadnosti, zaupnosti in
               pomoči.</p>
               <p>Problema pravne praznine za skupino istospolno usmerjenih se v Združeni listi
               socialnih demokratov zavedamo že dolgo. Zato smo tudi na strankinem kongresu v Kopru
               leta 2001 sprejeli sklep, da se bomo trudili za zakonsko ureditev njihovega položaja.
               Žal, kot je videti, nismo prišli do konca.</p>
               <p>Ker bi želela ob koncu opozoriti samo na to, da je uresničevanje osebne izbire
               temeljna pravica in da z ustanovitvijo ali sklenitvijo istospolne partnerske zveze ni
               kršena svoboda nikogar drugega, vas vnovič, spoštovane kolegice in kolegi, poslanke
               in poslanci vabim, da ne podprete sklepa matičnega delovnega telesa in daste temu
               zakonskemu zakonskemu predlogu možnost, da je sprejet. Hvala.</p>
            </sp>
            <sp who="SDZ4:PečeSašo">

               <speaker>PODPREDSEDNIK SAŠO PEČE:</speaker>

               <p>Hvala vam. S tem smo končali s predstavitvijo stališč poslanskih skupin. O predlogu
               sklepa bomo v skladu s časovnim potekom seje zbora odločili danes v okviru glasovanj
               pol ure po končani 6. točki dnevnega reda oziroma najkasneje v času, določenim za
               glasovanje.</p>
               <p>S tem prekinjam to točko dnevnega reda.</p>
               <p>Prehajamo na <title>3. TOČKO DNEVNEGA REDA - OBRAVNAVA PREDLOGA ZAKONA O SPREMEMBAH IN
                  DOPOLNITVAH ZAKONA O VARNOSTI CESTNEGA PROMETA - skrajšani postopek.</title> S tem
               vas opozarjam, da sta za skupni čas razprave predvideni 2 uri in 27 minut. Predlog
               zakona je v obravnavo zboru predložila vlada RS, zato besedo dajem predstavniku vlade
               za dodatno obrazložitev predloga zakona. Predstavnik vlade, minister za notranje
               zadeve Dragutin Mate, imate svoj čas. Izvolite.</p>
            </sp>
            <sp who="SDZ4:MateDragutin">

               <speaker>DRAGUTIN MATE:</speaker>

               <p>Jaz bi želel na kratko podati še par<gap n="..."/></p>
            </sp>
            <sp who="SDZ4:PečeSašo">

               <speaker>PODPREDSEDNIK SAŠO PEČE:</speaker>

               <p>Se opravičujem, prosim vas, če stopite za centralno govornico.</p>
            </sp>
            <sp who="SDZ4:MateDragutin">

               <speaker>DRAGUTIN MATE:</speaker>

               <p>Želel bi še dodatno obrazložiti predlog, ki ga je podala vlada v zvezi z zakonom,
               spremembami in dopolnitvami zakona o varnosti cestnega prometa.</p>
               <p>Po teh uvodnih zapletih se opravičujem. Hvala za besedo, gospod podpredsednik.
               Spoštovane poslanke in poslanci! Želel bi podati še nekaj dodatnih obrazložitev k
               samemu predlogu, ki je šel skozi matična telesa. Bistvenih je nekaj sprememb.
               Predvsem gre za spremembo uporabe nalepk, ki so se do sedaj uporabljale pri
               registraciji motornih in priklopnih vozil v RS. Pri tem smo na ministrstvu in na
               vladi ocenili, da so te nalepke nepotrebne in povzročajo dodatne stroške državljanom
               ter da lahko učinkovito nadziramo in vzpostavljamo sistem registracije motornih in
               osebnih vozil v Sloveniji samo s prometnim dovoljenjem. Dosedanja prometna dovoljenja
               so namreč določala samo lastništvo vozila, s spremembami pa bomo dosegli to, da bodo
               ta dovoljenja hkrati določala tudi, do kdaj je vozilo registrirano in pa dokazovale
               bodo tudi vse ostale potrebne elemente, ki bodo govorili o tem, da so plačana
               cestnina in druge dajatve, ki so potrebne v zvezi s tem.</p>
               <p>Če podam kratko analizo cen, ki se s tem spreminjajo. Današnja cena nalepke je 1475
               tolarjev. Celoten postopek za izdajo nalepke stane v državi v tem trenutku 2579
               tolarjev. S spremembo zakonodaje bo podaljšanje vozniškega dovoljenja državljana
               stalo 1360 tolarjev. S tem bo vsak državljan pri vsaki registraciji prihranil 1219
               tolarjev, hkrati bo pa potrebno seveda ob spremembi zakona nadomestiti dosedanja
               prometna dovoljenja z novimi prometnimi dovoljenji. To se ne bo zgodilo takoj,
               dogajalo se bo postopoma, počasi. Ko bo preteklo dovoljenje oziroma registracija, ki
               je opravljena z nalepko in ob ponovni registraciji bo vsak državljan dobil novo
               prometno dovoljenje. To dovoljenje bo stalo samo 285 tolarjev, tako da bodo stroški
               še vedno bistveno nižji, kot so bili do sedaj. Če podan še eno oceno. Registracija
               novega vozila danes v tem trenutku v Sloveniji stane 10.571 tolarjev, s spremembo
               zakona bo seveda ta registracija stala samo 7.992 tolarjev in gre za prihranek
               državljanov za 2579 tolarjev. V Sloveniji je na letnem nivoju registriranih približno
               95.000 vozil in pri tem lahko vidimo, za koliko bodo državljani lahko prihranili.</p>
               <p>Druga pomembna sprememba, ki jo zakon uvaja in je posledica seveda predloga odprave
               nalepk, so registrske tablice. Registrske tablice, oblika in vsebina tablice je bila
               že do sedaj določena z zakonom, potrjena v prejšnjem sklicu državnega zbora. Zaradi
               odprave nalepke je bilo potrebno tudi v teh členih spremeniti določene člene, ki
               govorijo o uporabi nalepke na tablici. Tako ne bo v bodoče na tablici nobenih nalepk,
               razen oznake države, številk, črk in pa grba Republike Slovenije.</p>
               <p>Glede predlogov, ki so bili podani v razpravah v parlamentu na matičnih telesih in o
               katerih se je vlada že opredelila, bi želel podati še dve dodatni obrazložitvi glede
               koncesij. Novela zakona predvideva ukinjanje koncesij na področju dejavnosti za
               usposabljanje kandidatov za voznike motornih vozil, se pravi preprosto za avtošole.
               Menimo, da je ta predlog zelo dober, predvsem zaradi tega, ker lahko prosti trg
               primerno uravnava ceno, ki se bo na trgu izoblikovala in bo takšna, kot je najbolj
               primerna in ni primerno, da se država umeša v to. Druga koncesija, ki se odpravlja,
               je pa koncesija za opravljanje tehničnih pregledov motornih in priklopnih vozil.
               Menimo, da koncesija ni potrebna, zakon dovolj natančno določa standarde in
               <gap n="..."/><stage xml:id="Redna-04-2005-03-22.stage6">/Opozorilni znak za konec razprave./</stage><gap n=".."/> po katerih mora neka organizacija delovati
               in seveda država mora preverjati, če ta organizacija izpolnjuje te kriterije. Če jih
               izpolnjuje, jim dodeli vsa soglasja, s katerimi lahko to dejavnost opravlja, hkrati
               pa če ni koncesije, so stroški bistveno manjši in bolj enostavni. Hvala lepa.</p>
            </sp>
            <sp who="SDZ4:PečeSašo">

               <speaker>PODPREDSEDNIK SAŠO PEČE:</speaker>

               <p>Hvala vam minister. Predlog zakona je obravnaval odbor za notranjo politiko, javno
               upravo in pravosodje kot matično delovno telo. Prosim predsednico odbora Mojco Kucler
               Dolinar, da predstavi poročilo odbora. Izvolite.</p>
            </sp>
            <sp who="SDZ4:KuclerDolinarMojca">

               <speaker>MOJCA KUCLER DOLINAR:</speaker>

               <p>Hvala lepa. Lep pozdrav vsem prisotnim. Odbor Državnega zbora Republike Slovenije za
               notranjo politiko javno upravo in pravosodje je na 4. redni seji 9. marca kot matično
               delovno telo obravnaval predlog zakona o spremembah in dopolnitvah zakona o varnosti
               cestnega prometa, ki ga je državnemu zboru v obravnavo po skrajšanem postopku
               predložila Vlada Republike Slovenije. Predstavnik predlagatelja je v dopolnilni
               obrazložitvi poudaril, da je temeljni cilj predloga zakona poenostaviti postopke
               registracije vozil in jih približati državljanov. Za uresničitev tega cilja
               predlagajo ukinitev prometne nalepke, kar bo zmanjšalo stroške državljanov in države.
               Vlada se je za to spremembo odločila tudi ker prometna nalepka s strani uporabnikov
               ni bila pozitivno sprejeta, saj je povzročila nepotrebne stroške. Ob tem je
               predstavnik predlagatelja posebej poudaril, da direktive Evropske unije na tem
               področju ne zahtevajo prometne nalepke, ampak le tako imenovani registracijski
               dokument vozila. Predstavnica zakonodajno-pravne službe je poudarila, da se je
               njihova služba v pisnem mnenju osredotočila predvsem na predlagane rešitve 4. člena,
               ki se nanašajo na spremembo načina izbire izvajalca za opravljanje dejavnosti
               usposabljanja voznikov motornih vozil. Opozorila je, da se je že na načelni ravni
               zastavilo vprašanje utemeljenosti uporabe instituta koncesije pri normativnem
               urejanju. Navedla pa je tudi argumente, zaradi katerih bi se opravljanje dejavnosti
               pod pogoji javne službe lahko tudi ohranilo. Smiselno enake pripombe je imela tudi
               pri 14. členu predloga zakona.</p>
               <p>V razpravi so članice in člani odbora največ časa namenili temeljni spremembi
               predloga zakona, ki se nanaša na ukinitev prometne nalepke, ter rešitvam o načinu
               izbire izvajalcev za opravljanje dejavnosti usposabljanja voznikov in dejavnosti
               tehničnih pregledov motornih vozil. Nekateri člani so izrazili pomisleke in zastavili
               vprašanja, kot so: ali bo registracija vozila pod novimi pogoji res cenejša in
               enostavnejša, ali je predlagatelj pri oceni stroškov upošteval tudi možnost
               morebitnih odškodnin, koliko je že naročenih nalepk, koliko bodo stala nova prometna
               dovoljenja in kako bo urejeno prehodno obdobje. Drugi člani odbora pa so menili, da
               so bile nalepke uvedene neutemeljeno, saj so podražile registracijske postopke in
               predstavljajo dodatno breme za državljane. Zato so pohvalili vlado, da se je odzvala
               na probleme, ki jih v praksi povzroča zelo birokratski postopek registracije vozila,
               in predlagala odpravo nalepke.</p>
               <p>Člani odbora smo glede na pripombe zakonodajno-pravne službe v nadaljevanju razprave
               izpostavili tudi vprašanje utemeljenosti instituta koncesije pri normativnem urejanju
               dejavnosti usposabljanja kandidatov za voznike motornih vozil in tehničnih pregledov
               vozil. Ker iz zakonskega besedila izhaja, da si koncesijo lahko pridobi vsak subjekt,
               ki izpolnjuje predpisane pogoje, so člani odbora menili, da je institut koncesije v
               tem primeru neutemeljen, saj bi javni razpisi le zapletali postopke izbire
               izvajalcev. Zato je član odbora, gospod Kovačič, odboru predlagal v sprejem amandma,
               s katerim bi na to področje vpeljali svobodno gospodarsko pobudo. Predstavnik
               predlagatelja je izrazil podporo predlogu za amandma odbora in navedel tudi razloge,
               zaradi katerih ne podpira amandmaja poslanske skupine Slovenske nacionalne stranke k
               8. členu. Odbor torej ni sprejel amandmaja poslanske skupine Slovenske nacionalne
               stranke k 8. členu, kot svoje pa je odbor sprejel amandmaje k 4., 7., 14., 16. in 17.
               členu.</p>
               <p>Odbor je glasoval o vseh členih predloga zakona skupaj in jih sprejel ter z
               vključitvijo sprejetih amandmajev v zakonski predlog določil besedilo dopolnjenega
               predloga zakona, ki je sestavni del poročila.</p>
            </sp>
            <sp who="SDZ4:PečeSašo">

               <speaker>PODPREDSEDNIK SAŠO PEČE:</speaker>

               <p>Hvala za podano poročilo. Prehajamo na predstavitev stališč poslanskih skupin. K
               besedi vabim predstavnika poslanske skupine Slovenske ljudske stranke. Kolega
               Prevc.</p>
            </sp>
            <sp who="SDZ4:PrevcMihael">

               <speaker>MIHAEL PREVC:</speaker>

               <p>Hvala lepa, gospod podpredsednik. Spoštovani minister, spoštovane kolegice in kolegi!
               V zvezi s sprejemanjem današnjega predloga, se pravi, zakona o spremembah in
               dopolnitvah zakona o varnosti cestnega prometa, je bilo predvsem s strani tistih, ki
               so pravzaprav ta zakon, ki je nekje vključeval te neprijetne avtomobilske nalepke,
               mnogokrat slišati, da je pravzaprav to populistična zadeva.</p>
               <p>V Slovenski ljudski stranki smo mnenja, naj bo populistična ali ne, dejstvo je, da
               prometne nalepke med ljudmi niso bile pravzaprav nikoli pozitivno sprejete, saj so
               povzročile predvsem nepotrebne stroške in pa nepotrebne birokratske postopke, saj smo
               bili mnogokrat deležni tudi tega, da pri kontroli registracije vozil policija ni bila
               zadovoljna s samo prometno nalepko, ampak je zahtevala tudi še dodatno prometno
               dovoljenje.</p>
               <p>Ker predlagane spremembe zakona prinašajo uresničevanje antibirokratskega programa,
               poenostavitev postopka registracije vozil ter zmanjšanje stroškov državljanov in ne
               nazadnje tudi države zaradi zmanjšanja števila postopkov bomo v Slovenski ljudski
               stranki predlog tega zakona vsekakor podprli. Hvala.</p>
            </sp>
            <sp who="SDZ4:PečeSašo">

               <speaker>PODPREDSEDNIK SAŠO PEČE:</speaker>

               <p>Hvala za stališče poslanske skupine Slovenske ljudske stranke. K besedi vabim
               gospoda Zagorca, da predstavi stališče poslanske skupine Slovenske nacionalne
               stranke.</p>
            </sp>
            <sp who="SDZ4:ZagoracBoštjan">

               <speaker>BOŠTJAN ZAGORAC:</speaker>

               <p>Hvala za besedo. Spoštovani prisotni! Kako slab je zakon o varnosti v cestnem
               prometu, ki je začel veljati 11.8.2004 in ga je po mojem prepričanju oziroma po našem
               prepričanju nekje v stanju obupa pripravil takratni notranji minister Bohinc, priča
               tudi dejstvo, da se v tem mandatu srečujemo že drugič s spremembami in dopolnitvami
               zakona o varnosti v cestnem prometu. Zakon, ki je pred nami, je zakon, ki mu je težko
               nasprotovati, pravzaprav slabša, kot je trenutni veljavni zakon, ne more biti nobena
               predlagana sprememba.</p>
               <p>Zakon, ki ga obravnavamo danes, prinaša nekatere dobrodošle spremembe predvsem na
               področju registracije vozil, tako imenovana ukinitev registracijskih nalepk, katerih
               uvedba je povzročila podražitev registracijskega postopka, saj vemo, da je bilo
               potrebno odšteti kar nekaj tisoč tolarjev <stage xml:id="Redna-04-2005-03-22.stage7">(v narekovajih)</stage> <q>"strokovnjakom"</q>, ki ti je
               to nalepko prilepil pa tudi sama nalepka ni bila zastonj. Z uvedbo nalepke so se
               podaljšale čakalne vrste pred registracijskimi okenci in povzročeni so bili dodatni
               stroški države.</p>
               <p>V Slovenski nacionalni stranki smo že takrat, ko se je nalepka uvajala, poudarjali,
               da takratna vlada želi okrasiti naša motorna vozila. Spraševali smo se tudi, ali ne
               bo morebiti čez mesec, dva ali tri uvedena že naslednja nalepka, ki jo bo minister
               Bohinc, takratni minister, uvedel, tista, ki bo izkazovala uporabo, ne vem, zimske
               opreme mogoče pri vozilu. Manjka nam mogoče še kakšna druga nalepka, pa bi bilo
               prednje vetrobransko steklo avtomobila popolnoma okrašeno. Vprašanje pa je, če se to
               dejansko tudi ne bi zgodilo, če ne bi prišlo do volitev in do spremembe vlade.</p>
               <p>Predlagana sprememba zakona poenostavlja postopke registracije motornih vozil. Po
               drugi strani je pa tudi potrebno povedati, da predvideva izdelavo novih registrskih
               tablic brez krajevnih oznak, kar je sigurno oziroma kar bo sigurno povezano z
               dodatnimi stroški za državo, pa verjetno tudi za same uporabnike, kajti dvomim, da bo
               cena registrske tablice ostala enaka. Po prepričanju Slovenske nacionalne stranke bi
               bilo bolj smotrno, če bi registrske tablice ostale take, kot so, tudi z oznako
               krajevne pristojnosti. Takšna rešitev bi po našem prepričanju bila cenejša pa tudi v
               Evropski uniji ni poenotenih kriterijev, kako naj registrska tablica izgleda. Vemo
               da, ima sosednja Avstrija kar nekaj vrst registrskih tablic, ampak na vsaki lahko
               zasledimo krajevno oznako, od kod oziroma kje je bilo motorno vozilo registrirano.</p>
               <p>Tudi predlagana rešitev glede oblikovanja cen dejavnosti avtošol je po našem
               prepričanju zgrešena, ker onemogoča konkurenčnost na trgu, kar je po našem
               prepričanju nedopustno, in, kot je opozorila tudi zakonodajno-pravna služba, v
               neskladju z nekaterimi zakoni.</p>
               <p>Kot smo v Slovenski nacionalni stranki že pri prejšnji spremembi zakona, ki smo jo
               obravnavali pred dvema mesecema, povedali, pač obžalujemo, da vlada ne pripravi
               celostne spremembe zakona o varnosti v cestnem prometu, ki bi bila vsekakor nujno
               potrebna, kajti takšen zakon, kot je sedaj, je katastrofalno slab. Vendar, kot sem že
               poudaril na začetku predstavitve stališča Slovenske nacionalne stranke v zakonu o
               varnosti v cestnem prometu, se pravi zakona, ki ga danes obravnavamo, pač nobena
               sprememba ne more biti slabša od zakona, ki danes v Republiki Sloveniji velja, zato
               bomo v Slovenski nacionalni stranki spremembo zakona, kot jo predlagala vlada,
               podprli. Hvala lepa.</p>
            </sp>
            <sp who="SDZ4:PečeSašo">

               <speaker>PODPREDSEDNIK SAŠO PEČE:</speaker>

               <p>Hvala. K predstavitvi pa vabim poslansko skupino DeSUS, gospoda Vili Rezmana.</p>
            </sp>
            <sp who="SDZ4:RezmanVili">

               <speaker>VILI REZMAN:</speaker>

               <p>Hvala lepa. Iz doslej povedanega je jasno, da gre predvsem za dve stvari, gre za to,
               da se ukinejo nalepke, in gre za to, na kakšen način urediti pooblastila tistim, ki
               lahko usposabljajo potencialne voznike.</p>
               <p>Tudi v Desusovi poslanski skupini smo razmišljali o tem in imeli v samem postopku
               tudi nekaj pomislekov, ki so se nanašali zlasti na stroške in na način oddaje
               komisije oziroma določanja cene za storitev v procesu usposabljanja voznikov.
               Kasnejše nekatere rešitve so izboljšale uvodni predlog, tudi upoštevale nekatere naše
               pomisleke, zato generalno lahko rečemo, da je to zakon, ki je deležen naše podpore,
               zlasti nalepka, ki je pač bila slabo sprejeta. Zavoljo tega, ker tudi vlada oziroma
               njeni predstavniki obljubljajo, da bo pomenilo to spreminjanje samo spreminjanje na
               boljše in da nobena druga boniteta, ki je doslej veljala, ne bo izostala, se mi
               strinjamo, da ta zakon podpremo in da začne čim prej veljati, seveda ob upoštevanju
               zagotovila, da novi stroški, ki bi eventualno nastali zaradi zalog ali odškodninskih
               tožb, ne bi bili takšni, da bi bilo neracionalno sprejemati ta zakon; torej, če bi
               bile negativne in finančne posledice pretirane, potem bi to podporo tudi mi umaknili.
               Ker pa gre za to, da se v ničemer ne poslabša in da se v posamičnih delih izboljša to
               za uporabnike teh storitev, mi to podpiramo.</p>
               <p>Pri koncesiji gre za problem, ali sploh koncesija ali drugačen način podelitve in
               takrat, ko to še ni bilo v končni verziji predlagano, smo pač ocenjevali, da ni prav,
               da bi se kar preprosto podeljevalo vsem, in sicer na osnovi cene, ki bi jo določala
               državna uprava. Sedanji popravek, mislim, da 158. členu v drugem odstavku, to briše,
               zato je tudi to za nas postalo sprejemljivo in poslanska skupina DeSUS-a bo ta
               predlog z amandmaji vred podprla.</p>
            </sp>
            <sp who="SDZ4:PečeSašo">

               <speaker>PODPREDSEDNIK SAŠO PEČE:</speaker>

               <p>Hvala. K besedi vabim gospoda Dimitrija Kovačiča za predstavitev stališča poslanske
               skupine SDS. Izvolite.</p>
            </sp>
            <sp who="SDZ4:KovačičDimitrij">

               <speaker>DIMITRIJ KOVAČIČ:</speaker>

               <p>Hvala lepa za besedo, gospod podpredsednik. Kolegice, kolegi! V Slovenski
               demokratski stranki smo prepričani, da predlagani zakon o spremembah in dopolnitvah
               zakona o varnosti cestnega prometa pomeni popravek nekaterih neustreznih rešitev, ki
               jih je dosedanji zakon urejal. Temeljni cilj predlaganih sprememb je poenostavitev
               postopkov registracije motornih vozil in te postopke približati državljanom, tako da
               bodo svoja vozila lahko registrirali na čim bolj enostaven način in na katerem koli
               upravnem območju v Sloveniji.</p>
               <p>Glede na to, da je ukinitev prometne nalepke vsaj s stališča zainteresirane javnosti
               najpomembnejša sprememba zakona, ki ga danes obravnavamo in sprejemamo, ni odveč o
               tem spregovoriti nekaj besed. Če se spomnite, je bila prometna nalepka kot dokazilo
               lastništva in tehnične ustreznosti motornega vozila zakonsko uvedena v času mandata
               prejšnje vlade. Ta tedanja novost je postopek registracije motornih vozil dodatno
               zapletla, časovno podaljšala in samo storitev tudi podražila. Javnost je zato uvedeno
               spremembo zelo odklonilno sprejela. Do danes ni še nihče resno in strokovno pojasnil
               in s tem dokazal ali vsaj argumentirano utemeljil upravičenost uvedbe prometne
               nalepke. Zato je vsekakor prav, da se je sedanja vlada odločila spremeniti neustrezno
               zakonsko določilo, ki ni ničesar koristnega prineslo, pač pa je povzročilo le
               nezadovoljstvo uporabnikov in tudi samih izvajalcev storitev registracije prometnih
               vozil. To nezadovoljstvo se ni kazalo zgolj zaradi povišanja cene storitev, pač pa
               tudi zaradi nepotrebne komplikacije postopkov. Ko ocenjujemo smotrnost predlaganih
               zakonskih sprememb in hkrati presojamo smisel prejšnje zakonske rešitve, hitro
               ugotovimo, da je uvedba prometne nalepke pred leti imela edini smisel zgolj v
               interesu podjetij, ki so postali izvajalec oziroma dobavitelj teh nalepk. Ko
               ugotavljamo, kako sta podjetji prišli do ekskluzivnega posla, potem se tudi ne moremo
               znebiti vtisa, da pridobitev posla ni bila čista, vsaj kar se tiče enega od teh
               podjetij, ki je posel dobilo, čeprav po razpisanih pogojih ni bilo najugodnejše. In
               potem je to podjetje že četrti dan po tem, ko je država z njim sklenila pogodbo, že
               dobavilo ogromno količino prometnih nalepk. To zelo jasno kaže na to, da je že
               vnaprej, preden je dobilo posel, vedelo, da bo izbrano in je zato še pred sklenitvijo
               ustrezne pogodbe pristopilo k realizaciji te pogodbe, ne glede na to, da pogodbe
               oziroma posla takrat sploh še ni bilo. Govorim seveda o podjetju Mirage, katerega
               lastnik si je iz tedaj majhne nepomembne firmice po pridobitvi posla, o katerem
               govorim, tako opomogel, da si je na elitni jadranski rivieri zgradil pravcati dvorec.
               O tej krasoti imam tudi nekaj slik, ki smo jo očitno plačevali vsi tisti, ki smo
               uporabljali to nalepko. In v ta dvorec, kot smo lahko iz nekaterih medijev zaznali,
               vrli podjetnik pogosto odhaja na službeni počitek in to kar s svojim težko prigaranim
               lastnim avionom ali helikopterjem. Ali je to bogastvo posledica prisesanja na državne
               jasli ali česar drugega, pa je mogoče z ustrezno revizijo zelo enostavno ugotoviti.</p>
               <p>Ob obravnavi predlaganega zakona na odboru za notranjo politiko so nekateri poslanci
               Liberalne demokracije in Združene liste nasprotovali predlagani ukinitvi prometne
               nalepke, češ da bo to lahko posledično povzročilo plačilo odškodnine, ki jo bo morala
               država plačati podjetjema, ki izdelujeta in dobavljata nalepke, saj naj bi država
               enostransko prekinila oziroma odpovedala pogodbo z obema podjetjema, v sami pogodbi
               pa takšna enostranska odpoved ni predvidena. Zato naj bi škodo, ki bi jo utrpela
               zaradi enostransko odpovedane pogodbe, in izgubljeni dobiček izterjala od države.
               Očitno obe stranki zelo dobro poznata določila sklenjenih pogodb in se zavedata
               tovrstne nevarnosti. Vendar pa to ne more biti razlog, da se dosedanja rešitev, ki je
               slaba in škodljiva, ne bi čim prej spremenila in popravila ne glede na morebitne
               odškodninske zahtevke podjetij, dosedanjih izdelovalk prometnih nalepk. Dejstvo je
               namreč, da je šlo za posel, ki je bil škodljiv za državo, zato bo potrebno ugotoviti,
               kdo je kriv oziroma odgovoren na strani države za sklenitev škodljivega posla, in
               zoper odgovorne mora sama država oziroma pristojni državni organ vložiti postopke
               izterjave za škodo, ki je bila državi zaradi škodljivega posla povzročena. Na ta
               način bo država tudi ustrezno kompenzirala morebitno plačilo pogodbene škode, ki bi
               jo morala plačati pogodbenima strankama zaradi predčasno prekinjenih pogodb.</p>
               <p>Zaradi tega, pa tudi zaradi tega, ker se v nekaterih drugih primerih racionalizira
               sama rešitev tudi glede spremembe koncesij za avtošole in tehnične preglede, bo
               poslanska skupina Slovenske demokratske stranke seveda ta predlog zakona podprla.
               Hvala.</p>
            </sp>
            <sp who="SDZ4:PečeSašo">

               <speaker>PODPREDSEDNIK SAŠO PEČE:</speaker>

               <p>Stališče poslanskega kluba Liberalne demokracije Slovenije bo predstavil gospod
               Davorin Terčon. Izvolite, prosim.</p>
            </sp>
            <sp who="SDZ4:TerčonDavorin">

               <speaker>DAVORIN TERČON:</speaker>

               <p>Spoštovane poslanke in poslanci, spoštovani predsedujoči! Gospod minister, lepo
               pozdravljeni! Ideja o uvedbi nalepk, s katero se označi rok veljavnosti tehničnega
               pregleda vozila, se je porodila na ministrstvu za notranje zadeve ob pripravi
               predloga zakon o varnosti v cestnem prometu za prvo obravnavo v drugi polovici leta
               1994. Takrat je ministrstvo vodil minister Andrej Šter. Državi zbor je zakon
               obravnaval v zakonodajnem postopku v letih 1995-1998, ko je bil zakon tudi sprejet.
               Določbe, ki se nanašajo na nalepko, v vseh treh letih zakonodajnega postopka niso
               spreminjale. Ob idejo nalepke se ob sprejemanju zakona ni spotaknila nobena politična
               stranka. O pomanjkljivosti nalepke smo prvi opozorili prav v poslanskem klubu
               Liberalne demokracije Slovenije. Kritični smo bili zlasti do predpisa ministra, s
               katerim je določil obliko, vsebino in mesto lepljenja, cena nalepke je bila
               previsoka, vanjo je bila vključena tudi storitev registracijske organizacije,
               strinjali se nismo tudi z zaračunavanjem storitev za namestitev in odstranitev
               nalepke kot tudi nemenskosti uporabe nalepke, torej zgolj označitev tehnične
               brezhibnosti vozil.</p>
               <p>Sprva smo se celo zavzeli za ukinitev, na podlagi opozoril gospodarske zbornice
               Slovenije pa jo je pristojno ministrstvo s podporo naše in vseh ostalih
               parlamentarnih strank nadgradilo tako, da nalepka sedaj poleg tehnične brezhibnosti
               vozila izkazuje tudi plačano cestnino in obvezno avtomobilsko zavarovanje. Zaradi
               navedenega v poslanskem klubu Liberalne demokracije Slovenije zavračamo namigovanja,
               da je do uvedbe nalepk prišlo na predlog Liberalne demokracije zaradi zagotavljanja
               finančnih koristi za ozko zainteresirano skupino.</p>
               <p>V Liberalni demokraciji smo v nadaljevanju vztrajali pri uvedbi preverjenega
               sistema, primerljivega, na primer, z Nemčijo in nekaterimi ostalimi evropskimi
               državami. Državni zbor Republike Slovenije je julija lani sprejel zakon o varnosti
               cestnega prometa, s katerim smo dosegli poenostavitev postopka, pocenitev stroškov
               izdelave, namestitev na tablice, združitev baze podatkov ministrstva za notranje
               zadeve in zavarovalnic, da bi se lahko nalepke pošiljale lastnikom na dom brez
               vsakoletnih obiskov upravnega organa oziroma pooblaščenih registracijskih
               organizacij, seveda, ko bi bili za to izpolnjeni pogoji, predvsem plačilo cestnine in
               obveznega zavarovanja.</p>
               <p>Vlado opozarjamo na lahkotnost, s katero se loteva prenove sistema registracije
               vozil. Nadgrajen in posodobljen sistem še ni niti zaživel, pa je nova vlada že
               pohitela z njegovo ukinitvijo, čeprav so pripravljeni že vsi podzakonski akti za
               njegovo izvrševanje. Uporabnikom bo tako onemogočeno, da bi lahko primerjali nove
               rešitve s sicer ne preveč domišljenimi in nepriljubljenimi prejšnjimi rešitvami.</p>
               <p>V poslanskem klubu Liberalne demokracije Slovenije se bomo pri glasovanju vzdržali.
               Slednje ne pomeni, da slepo vztrajamo na že omenjenem nemškem vzoru. Z veseljem bi
               podprli spremembe, ki bi uporabnikom prinesle prijazne novosti, nižje stroške, manj
               obiskov upravnih enot in registracijskih organizacij. Podprli bi tudi predlog vlade,
               če bi ta predlog podkrepila z zadostnimi strokovnimi ocenami, v čem je predlagana
               rešitev boljša in cenejša od nadgrajenega in ne do konca izpeljanega že obstoječega
               sistema. Hvala lepa.</p>
            </sp>
            <sp who="SDZ4:PečeSašo">

               <speaker>PODPREDSEDNIK SAŠO PEČE:</speaker>

               <p>Hvala vam. Gospod Miran Potrč bo predstavil stališče poslanske skupine Združene liste
               socialnih demokratov. Izvolite.</p>
            </sp>
            <sp who="SDZ4:PotrčMiran">

               <speaker>MIRAN POTRČ:</speaker>

               <p>Hvala lepa. Spoštovane kolegice in kolegi! Poslanska skupina Združene liste socialnih
               demokratov je zelo pozorno proučila predloge vlade za spremembe in dopolnitve zakona
               o varnosti cestnega prometa. Če so namreč nesporne njene ugotovitve, da bi bila
               uvedba nalepk ob registraciji motornega vozila nepotrebna in za državljane bolj
               zamudna in dražja, potem res ne more biti razloga, da se ukinitve teh nepotrebnih
               nalepk ne podpre. Poslanska skupina je odmislila utemeljitev, ki jo je na poslansko
               vprašanje v zvezi z uvedbo nalepk podal predsednik vlade. Če bi bilo namreč res, da
               so uvedbo nalepk spremljala ravnanja, ki imajo lahko tudi znake kaznivega dejanja,
               potem bi bil predsednik vlade prvi dolžan o tem vložiti kazensko ovadbo, ne pa
               govoriti državljanom prek govornice državnega zbora. To napako je popravil na
               matičnem delovnem telesu državni sekretar, ki se na izrecno vprašanje ni želel
               spustiti v kakršnekoli ocene ali insinuacije o krivdi posameznikov in njihovih
               morebitnih materialnih interesih za uvedbo nalepk.</p>
               <p>V Združeni listi socialnih demokratov zato sprejemamo na znanje, da naj bi bil edini
               razlog za njihovo ukinitev prihranek, ki bi bil s tem zagotovljen državljanom ob
               registraciji motornih vozil. Ta prihranek naj bi po trditvah vlade znašal od 934 do
               1.219 tolarjev letno plus neprijetnosti in odprava izgube časa, ki jo odstranitev in
               namestitev nalepke povzroča. Spet dovolj razlogov za podporo, čeprav pa ne dovolj
               razlogov za tolikšno poudarjanje pomena tega zakona. Toda ob tem smo, ker se
               vprašanje nalepk vleče že sedem let in je pri njihovem uvajanju sodelovalo več
               ministrov iz različnih vladnih strank - minister Bohinc je to odločitev že prevzel -
               njihova argumentacija za uvedbo nalepk pa je bila prav tako vehementna, kot je sedaj
               za njihovo ukinitev, le želeli dobiti nekatera pojasnila, ki nam bi odstranila še
               zadnji dvom o dobronamernosti in korektnosti tega predloga. Nekaj odgovorov na naše
               vprašanje je bilo zadovoljivih, na nekih vprašanj pa odgovorov nismo dobili.
               Predstavniki vlade so priznali, da jim ni poznana niti približna ocena nove nalepke,
               ki bo morala biti uveljavljena po sprejemu zakona in bi bila pritrjena na prometni
               tablici. Nesporno bi bila enostavnejša in manjša. Če bi bila nalepka samo za polovico
               cenejša od sedanje, bi ves prihranek za državljane odpadel, tega ne vemo.
               Predstavniki vlade niso želeli komentirati možnosti in višine morebitnih
               odškodninskih zahtevkov sedanjih izdelovalcev nalepk. Priznali pa so, da seveda
               možnost odškodnine obstoja. Ta je razvidno tudi iz intervjujev z direktorji
               prizadetih firm v Večeru, kolikšna bo ob prihrankih za državljane nova obveznost
               države - torej, ni znano. Predstavniki vlade niso natančno odgovorili na vprašanje,
               koliko je že dobavljenih in koliko je še na zalogi nalepk pri proizvajalcih, kasneje
               so dali vedeti, da bi zamik ukinitve nalepk s prehodnimi naložbami morda rešil ta
               problem, vendar so odgovornost za to preložili na državni zbor.</p>
               <p>In končno, predlagatelji niso povedali, kako bodo usposobili za vodenje upravnega
               postopka pri izdaji in podaljšanju prometnega dovoljenja delavce pri prodajalcih
               vozil in koliko bo to stalo. Če to ne bo zagotovljeno, registracija motornih vozil
               tudi še naprej pri njih ne bo mogoča, kar bi bila ena od pridobitev novega zakona. Ob
               prihranku 934 tolarjev bodo za to pridobitev, ki bi jim prihranila mnogo časa,
               prikrajšani vsi kupci novih motornih vozil.</p>
               <p>Tako torej ostaja kar nekaj resnih vprašanj, na katere predlagatelj doslej ni dal
               jasnega odgovora. Dokler tega odgovora ne bo dal, obstojajo utemeljeni pomisleki, ali
               je predlagana vsebina zakona res vsestransko domišljena ali pa le navidezno prijazna
               do državljanov. Zato bomo po uveljavitvi zakona, v kar ne dvomimo, od vlade zahtevali
               jasno poročilo o navedenih vprašanjih. Hvala.</p>
            </sp>
            <sp who="SDZ4:PečeSašo">

               <speaker>PODPREDSEDNIK SAŠO PEČE:</speaker>

               <p>Hvala vam. Prehajamo na predstavitev naslednje poslanske skupine, to je Nove
               Slovenije. H govornici vabim poslanko Mojco Kucler Dolinar, izvolite.</p>
            </sp>
            <sp who="SDZ4:KuclerDolinarMojca">

               <speaker>MOJCA KUCLER DOLINAR:</speaker>

               <p>Hvala lepa in lep pozdrav. Danes govorimo o predmetu, ki bi ga gotovo uvrstili na
               prva mesta prioritet, ki nam pomenijo veliko v vsakdanjem življenju. Po eni strani
               nam vozilo pomeni strošek, po drugi strani nujo, nekaterim tudi sredstvo za
               pridobivanje dohodka. Zato so še kako dobrodošle vsakršne spremembe zakonodaje, ki
               pocenijo in poenostavijo postopke v zvezi s tem.</p>
               <p>Poslanska skupina Nove Slovenije podpira predlagane spremembe in dopolnitve zakona o
               varnosti cestnega prometa. Prepričani smo, da je osnovna novost, to je odprava nalepk
               na motornih vozilih, utemeljena, saj jih nismo kritizirali le lastniki vozil, ki so
               nam povzročala dodatne stroške, čakanje na nalepko na od - in na lepljenje, temveč
               tudi s strani policistov, ki so ob pregledih morali v zvezi z vozilom opraviti dva
               postopka. Najprej pregled prometnega dovoljenja v zvezi z ugotovitvami lastništva in
               potem še kratek sprehod okoli vozila, stvar odločitve policista je bila za ali pred
               vozilom, in še pogled na nalepko. Seveda pa so predlaganih sprememb manj veseli
               tisti, ki so nalepke tiskali, sploh tisti, ki so delo dobili po skrajšanem postopku,
               domnevno mimo javnega razpisa. Pri nas smo mnenja, da z odpravo nalepk nikakor ne
               bomo posegli v osnovno iskazano funkcijo dokumentov, češ da je bil to na zunaj
               izkazni znak registracije. Morda je to res pomenilo takoj ob uvedbi nalepke, kasneje
               pa ne, saj je po izteku registracije nalepka ostane in šele pregled je tisti, ki je
               ugotovil, ali je registracija veljavna ali ne. Torej bo to funkcijo v bodoče lahko
               enako dobro opravljalo prometno dovoljenje, ki bo tako izkazovalo poleg podatkov o
               lastništvu tudi tehnično brezhibnost vozila, dokazilo za plačilo cestnine in dokazilo
               za plačano zavarovalnino. Enako kot doslej je tudi v predlagani spremembi določeno,
               da se prometno dovoljenje podaljša za čas veljavnosti tehničnega pregleda, plačane
               cestnine in zavarovanja. In če bo posameznik želel, bo lahko za novo vozilo za prve
               tri leta, ko ni potrebno opraviti tehničnega pregleda, zavarovanje plačal za vsa tri
               leta. Res pa je, da je kaj malo takih, ki se glede na sedanji način plačevanja
               zavarovalnine za to možnost odločijo in bo gotovo v bodoče potrebno še kaj urediti
               tudi na področju zavarovanja, da bo ta možnost v praksi zares zaživela in se bodo
               tudi zato zmanjšale čakalne vrste in pa čas pred okenci. K temu bo gotovo pripomogla
               tudi računalniška kompatibilnost med subjekti, ki sodelujejo v postopku registracije,
               in omogoča tudi elekotronsko registracijo, torej prometno dovoljenje pa bi prejeli po
               pošti. Tako bi se ognili situaciji, ki sem jo doživela v eni od ljubljanskih
               avtomobilskih hiš, ki se ukvarjajo z registracijo, ko sem morala potovati od okenca
               do okenca: najprej vpis tehnične brezhibnosti, potem plačilo cestnine in tretje
               okence plačilo zavarovanja.</p>
               <p>Po razpravi na matičnem delovnem telesu in dodatnih pojasnilih predstavnikov vlade
               na seji pa podpiramo tudi rešitev, da se odpravi predvideno podeljevanje koncesij
               glede avtošol in tehničnih pregledov, saj predpisi natančno določajo pogoje za
               opravljanje tovrstne dejavnosti in ne predvidevajo določitve dodatnih kriterijev.
               Predstavniki ministrstva so namreč pojasnili, da se zaradi določb obstoječega zakona
               soočajo z nesmiselno situacijo, ko na same razpisne pogoje niti ne morejo imeti
               vpliva, saj vsakdo, ki izpolnjuje zakonske pogoje, dobi dovoljenje za opravljanje
               dela. Naše stališče pa je, da na uvedbo kriterija po sistemu, kdo da več, zato da bo
               lahko opravljal tovrstno dejavnost, ne smemo niti pomisliti. Prepričani smo, da ob
               izpolnitvi zakonskih pogojev in podzakonskih pogojev prosta pobuda gospodarskih
               subjektov ne bo negativno vplivala na kakovost storitev.</p>
               <p>Pri Novi Sloveniji smo tudi sopodpisniki amandmaja, po katerem v bodoče cen avtošol
               ne bo več določala država, saj je prav, da cene prepustimo reguliranju na trgu. To je
               tudi korak k omejitvi vpisa in vpliva politike na delovanje slovenskih podjetij in
               pogojev vzpostavitve konkurence.</p>
               <p>Torej, poslanska skupina Nove Slovenije bo podprla tako predlog zakona kakor tudi
               amandmaje.</p>
            </sp>
            <sp who="SDZ4:PečeSašo">

               <speaker>PODPREDSEDNIK SAŠO PEČE:</speaker>

               <p>S tem smo končali s predstavitvijo stališč poslanskih skupin, prehajamo na razpravo o
               členih in vloženih amandmajih, ki jo bom vodil na podlagi pregleda amandmajev z dne
               21.3.2005. Na klop ste dobili tudi uskladitveni amandma s strani vlade Republike
               Slovenije, zato v razpravo dajem 4. člen in amandma poslanskih skupin SDS, NSi in pa
               SLS. Kdo želi besedo okoli amandmaja? Kolega Tanko. Prosim, samo sekundo, bomo
               najprej naredili seznam. Zaenkrat imamo tri razpravljavce, prvi ima besedo kolega
               Tanko, prosim pa, da se držite vsebine amandmaja. Izvolite.</p>
            </sp>
            <sp who="SDZ4:TankoJože">

               <speaker>JOŽE TANKO:</speaker>

               <p>Hvala lepa za besedo. Vse lepo pozdravljam, pozdravljam tudi gospoda ministra.
               Najprej moram povedati, da je ta zakon šolski primer delovanja večine preteklih vlad,
               saj nam na zelo nazoren način pokaže, kako birokratsko so delovali. Iz enega
               pravzaprav običajnega, za Evropsko unijo običajnega, dokumenta so naredili dva, ob
               tem podražili oziroma podvojili ceno postopka, na hitro uvedli nekaj dodatnega
               administrativnega dela, mimogrede pa se je oblast vtaknilia še potrjevanja tarif
               nekaterih storitev, recimo v tem primeru konkretno cen ur avtošol.</p>
               <p>Ta zakon oziroma predpis ni prvi, ki se ga je vlada lotila v prvih sto dneh, ki je
               že do sedaj odpravila nekatere omejitve, pri čemer je izrabila predvsem možnosti
               svojega informacijskega omrežja, recimo, tako je že racionaliziran postopek izdajo
               osebne izkaznice, pa tudi pomembna novost je, recimo, pri overitvah, ker se v
               državnem organu opravijo bistveno cenejše kot pri notarjih.</p>
               <p>Nova vlada se je torej odločila, da bo brez velikih besed in pompa racionalizirala
               in ocenila tako postopke kot tudi storitve in pristop je precej drugačen, kot je bil
               prej. V preteklosti se je veliko govorilo o odpravljanju antibirokratskih ovir, z
               veliko medijsko akcijo oziroma pompom se je pospremilo na pot celo nadministrstvo na
               tem področju, ki je pravzaprav imelo za glavno nalogo poenostavitev upravnih oziroma
               birokratskih postopkov. Vendar pa se je zakonodaja nekako neizmerno komplicirala in
               dražila storitve državljanom in gospodarskim družbam, ovirala in dušila celo
               zasebnike in celo to v primeru, ko niso opravljali javne službe, kot imamo to primer
               v tem zakonu, ko je vlada določala celo ceno storitev oziroma tarifo. Torej so te
               prejšnje vlade ravnale ravno nasprotno kot v napovedi in nadministrstvo je bilo več
               ali manj samo krinka za v enem primeru nerodnosti<gap n="..."/></p>
            </sp>
            <sp who="SDZ4:PečeSašo">

               <speaker>PODPREDSEDNIK SAŠO PEČE:</speaker>

               <p>Kolega Tanko, se opravičujem, jaz iskreno prosim, če se držimo vsebin amandmaja, ki
               je pred nami in katerega predlagatelji so tri poslanske skupine. Prosim, če se držimo
               vsebine predlaganega amandmaja.</p>
            </sp>
            <sp who="SDZ4:TankoJože">

               <speaker>JOŽE TANKO:</speaker>

               <p>Včasih je treba tudi malo širše kakšno stvar obrazložiti, ne moreš tega odpraviti
               samo z enim stavkom.</p>
            </sp>
            <sp who="SDZ4:PečeSašo">

               <speaker>PODPREDSEDNIK SAŠO PEČE:</speaker>

               <p>Kolega Tanko, temu je namenjena predstavitev stališča poslanske skupine. Vaša
               poslanska skupina je stališče že predstavila, zato še enkrat prosim, da se držite
               vsebine amandmaja, kot nam veleva poslovnik in dosedanja pravila obnašanja v državnem
               zboru. Prosim.</p>
            </sp>
            <sp who="SDZ4:TankoJože">

               <speaker>JOŽE TANKO:</speaker>

               <p>Prosim, da bi podaljšali čas, ker v tem primeru ste vi govorili.</p>
               <p>No, kaj pomeni ta amandma oziroma ta sprememba, ki tako iritira opozicijo? To ne
               pomeni nič drugega, kot da se odpravljajo birokratske ovire, da se zmanjšuje število
               dokumentov, da se poenostavlja postopek. S tem amandmajem se prepušča določanje
               tarif, torej poslovne odločitve, tistim ponudnikom storitve, ki to storitev dejansko
               opravljajo, kar so v tem primeru avtošole. Pocenjujejo se storitve in odpravljajo
               nepotrebni stroški, tako za državljane kot tudi za državo, in navsezadnje se ukinjajo
               pravne podlage, ki omogočajo zaračunavanje nepotrebnih stroškov za nepotrebne
               storitve, od katerih se je denar stekal predvsem na izbrane zasebne račune. In če to
               kratko povzamem, če se je od vsake registracije, od vsakega registriranega vozila
               vzelo tisočaka, potem to na koncu kar veliko prinese. In navsezadnje to pomeni tudi
               možnost kaznovanja tistega, ki te nalepke nima.</p>
               <p>Rad bi še to povedal, da je bil ta dokument, nalepka, pomembnejši v določenem
               primeru od tehničnega pregleda, kajti nova vozila so bila tehničnih pregledov
               oproščena za tri leta, toda nalepko so pa v vsakem primeru morala imeti. Tako da je
               prav, da se te zadeve racionalizacijo in se tudi po tej plati omogoči državljanom, da
               jim država ne zaračunava nepotrebnih stroškov, bodisi pri pregledih bodisi pri tistem
               delu, kar je še dražje, to je pri kaznovanjih.</p>
               <p>Mislim, da je prav, da se vlada loti še drugih podobnih zadev na teh področjih,
               kajti državljani vse pretežko zaslužijo denar, da bi jim ga na tako brezobziren način
               jemali iz žepov za nepotrebne, umetno in umetelno uvedene birokratske postopke. In
               upam, da bomo kakšno podobno zakonodajo dobili v kratkem času tudi še na dnevni red.
               Vsekakor pa tako rešitev v zakonu kakor tudi amandma podpiram. Hvala lepa.</p>
            </sp>
            <sp who="SDZ4:PečeSašo">

               <speaker>PODPREDSEDNIK SAŠO PEČE:</speaker>

               <p>Prosil bi ostala dva prijavljena razpravljavca, da se držita vsebine predloga
               amandmaja, ki govori, da se drugi odstavek 158. člena zakona črta. Ravno v izogib
               nevšečnosti s podaljševanjem seje bom prebral drugi odstavek, če si ga razpravljavci
               niste - zato še enkrat prosim, da se držite vsebine amandmaja. Drugi odstavek se
               glasi: <q>"Ne glede na določbo prejšnjega odstavka javni izobraževalni zavodi smejo
               opravljati dejavnosti usposabljanja kandidatov, če izpolnjujejo pogoje iz tega zakona
               in drugih predpisov na podlagi odločbe o vpisu v register avtošol."</q> To je vsebina, ki
               jo spreminjamo. Lepo vas prosim, ne govorimo o vsem živem in mrtvem, kar je povezano
               z omenjenim zakonom in ne z amandmajem. Nadalje ima besedo gospod Kovačič.
               Izvolite.</p>
            </sp>
            <sp who="SDZ4:KovačičDimitrij">

               <speaker>DIMITRIJ KOVAČIČ:</speaker>

               <p>Hvala za besedo, gospod podpredsednik. Kolegice, kolegi! Predlagani amandma k 4.
               členu, ki so ga vložile poslanske skupine Nove Slovenije, Ljudske stranke in
               Slovenske demokratske stranke, je posledice dejstva, da predlagani zakon ne
               predvideva več opravljanja dejavnosti avtošol kot javne službe. Pač pa sedaj po novem
               to dejavnost lahko opravlja vsakdo, ki izpolnjuje za to dejavnost predpisane pogoje.
               Predlagani zakon uvaja liberalizacijo pri podeljevanju pooblastil za opravljanje
               dejavnosti avtošol in tudi za tehnične preglede, tako da se pooblastilo za
               opravljanje teh dejavnosti podeli vsem ponudnikom, ki izpolnjujejo, kot sem povedal,
               predpisane pogoje. Zato je tudi logično, da za takšno dejavnost ni potrebno s strani
               države predpisovati cene oziroma tarife za to dejavnost, pač pa naj se cena na
               podlagi ponudbe in povpraševanja svobodno oblikuje na trgu. Verjamem, da bo ta
               sprememba omogočila večjo konkurenčnost med posameznimi zainteresiranimi izvajalci te
               dejavnosti avtošole in da bo odpiranje trga na tem do sedaj precej administrativno
               reguliranem področju vsekakor dobrodošla.</p>
               <p>Ob tej predlagani spremembi se lahko sprašujemo, kako pa bodo to spremembo sprejeli
               uporabniki teh storitev, torej vsi potencialni vozniki motornih vozil, ki se
               pripravljajo na pridobitev vozniškega dovoljenja. Verjamem, da si ti potencialni
               vozniki predvsem želijo kakovostno izobraževanje, ki jim bo omogočilo čim hitrejše in
               čim kakovostnejšo pridobitev znanja tako teoretičnega kot tudi praktičnega, da bodo
               potem na tej osnovi tudi sposobni uspešno končati vozniški izpit ter na tej podlagi
               pridobiti vozniško dovoljenje. Mislim, da je kvalitetna in hitra pridobitev znanja
               najpomembnejši motiv potencialnih voznikov, ki se bodo tako odločili za tisto
               avtošolo, ki jim bo njihova pričakovanja tudi v največji meri izpolnila. Če bodo
               smatrali, da je na trgu več šol, ki lahko zagotovijo tovrstne zahteve in pričakovanja
               ljudi, potem bodo na odločitev o izbiri vplivali tudi še kakšni drugi kriteriji, kot
               je na primer cena storitev, razdalja do kraja bivanja in podobno. In zato se bodo
               posamezne avtošole morale zelo in tudi stalno truditi, da bodo kvalitetno opravljale
               šolanje voznikov, da bodo imele čim bolj tehnično opremljene in dovolj velike
               zmogljivosti in ne nazadnje, da so njihove storitve tudi cenovno ugodne za vse
               uporabnike. Na ta način si bodo tisti, ki bodo sledili takšnemu načinu dela,
               pridobili v javnosti tudi ugled in s tem zagotovili široko tržno nišo, ki jim bo
               zagotavljala uspešno poslovanje, nekateri pa v tem konkurenčnem boju seveda tudi ne
               bodo uspeli in bodo morali svojo dejavnost zaradi tega opustiti. Gre torej za
               konkurenco, v kateri dobri uspevajo, slabi pa ne. To je za potrošnika, ki si želi
               kakovostno storitev, tudi seveda najpomembnejše.</p>
               <p>V poslanski skupini, kot sem že prej povedal, bomo tudi ta predlagani amandma
               podprli, kajti ta sprememba, ki je s tem amandmajem predlagana, prispeva k večji
               konkurenčnosti med potencialnimi izvajalci dejavnosti, avtošol, seveda pa bo večje
               konkurenčnosti deležna tudi storitev tehničnih pregledov oziroma tistih subjektov, ki
               se s to dejavnostjo ukvarjajo. Večja konkurenčnost, kot rečeno, pa običajno pripelje
               tudi do zniževanja cen in povečanja kakovosti storitev.</p>
               <p>Predlagani amandma ravno to, o čemer sem govoril, zagotavlja, zato mislim, da je
               prav, da ga sprejmemo, kot seveda tudi predlagani zakon v celoti, katerega glavni
               namen je sicer, kot sem že uvodoma povedal ta, da odpravlja prometno nalepko, kjer je
               pač prišlo do velike neumnosti in je bila ta nalepka uvedena predvsem zaradi interesa
               posameznikov, ki so si na ta način pridobili kar precej bogastva - ne rečem, da
               nezasluženega, ampak krivci za to sedijo v tistih strukturah, ki so takrat odločali o
               tej nalepki. <gap n="..."/><stage xml:id="Redna-04-2005-03-22.stage8">/Izklopljen mikrofon./</stage> <gap n="..."/> In tudi zato, pa tudi sicer je potrebno
               čim prej to zgodbo končati in ta zakon sprejeti. Hvala lepa.</p>
            </sp>
            <sp who="SDZ4:PečeSašo">

               <speaker>PODPREDSEDNIK SAŠO PEČE:</speaker>

               <p>Hvala. Če si lahko dovolim, lahko še hitreje končamo, če se odpoveste razpravam. Na
               vrsti je kolega Kokalj.</p>
            </sp>
            <sp who="SDZ4:KokaljAnton">

               <speaker>ANTON KOKALJ:</speaker>

               <p>Spoštovani gospod podpredsednik! Moja razprava je oblikovana tako, kot so me učili v
               šoli: uvod, jedro in zaključek in v jedru bom govoril o amandmaju, v uvodu pa moram
               biti splošen, bom pa zelo kratek.</p>
               <p>Predlog zakona o spremembah in dopolnitvah zakona o varnosti v cestnem prometu je za
               vsakdanje življenje vsakega državljana eden najpomembnejših zakonov. Cesta,
               avtomobil, varnost, usklajenost in hkrati dostopnost vsakemu so ključni pojmi, ki
               zaznamujejo vsebino zakona. Da je zakon zelo pomemben, kaže tudi dejstvo, da se
               pogosto spreminja in dopolnjuje. Namen mora biti vedno izboljšava in življenjskost
               zakona ter seveda spoštovanje le tega. Predlagana sprememba se je od začetnega
               predloga do vsebine, ki jo imamo pred seboj, kar znatno spremenila, to kaže na
               občutljivost vsebine,ki jo zakon zajema.</p>
               <p>Spremembe, ki jih vsebuje tudi zadnji amandma so - upam, in tako tudi razumem -
               namenjene prav izboljševanju zakona v smeri večje življenjskosti, predvsem pa, upam,
               lažji dostopnosti do danes že osnovne življenjske potrebe prevoznega sredstva. Prav
               ta zadnja sprememba bo omogočila lažji, predvsem pa, upam, cenejši dostop do
               pridobitve vozniškega dovoljenja. Prevozno sredstvo je danes praktično že tako nujno
               kot vodovodni sistem. Brez tega si življenja v sedanji družbi ne moremo več
               predstavljati, zato je nujno nadaljevati proces, tudi s pomočjo druge zakonodaje, da
               bo dostopnost do osnovnega prevoznega sredstva postala sama po sebi umevna. Treba je
               zagotoviti, da bo vozniški izpit, o katerem pravzaprav posredno govori tudi ta
               amandma, avtomatsko dostopen pri 18. letih. Danes namreč ni, predvsem v družinah s
               slabšim socialnim statusom. Na tem področju imamo dobre izglede v nekaterih drugih
               državah, tudi sosednjih. Torej, predlaganim spremembam in tudi temu amandmaju bodo,
               upam, sledile še druge, tega in drugih zakonov, ki bodo onemogočale utrjevanje
               monopolov in povečevale čim širše in ugodnejše možnosti za dostop do osnovnih
               življenjskih dobrin, med katerimi je tudi dostopnost do varne uporabe prevoznih
               sredstev za vsakega državljana. Hvala lepa.</p>
            </sp>
            <sp who="SDZ4:PečeSašo">

               <speaker>PODPREDSEDNIK SAŠO PEČE:</speaker>

               <p>Hvala. Nadaljujemo z razpravo. Naslednji in pa za enkrat zadnji med prijavljenimi je
               gospod Sok.</p>
            </sp>
            <sp who="SDZ4:SokAlojz">

               <speaker>ALOJZ SOK:</speaker>

               <p>Hvala za besedo. Spoštovani predsedujoči, kolegice poslanke in poslanci! V Novi
               Sloveniji bomo ta amandma podprli. V bistvu pomeni pa ta amandma velik poseg v
               organizacijo avtošol v Republiki Sloveniji. Mislim, da bo posledica tega amandmaja
               vidna šele v prihodnosti. Gre za to, da bo na tem področju sproščen trg. Se prvi,
               odvisna bo cena in vse, kar spada v ta okvir, od ponudbe in povpraševanja. V tem
               trenutku si nekako želim, da tisti, ki so danes na področju Slovenije ukvarjajo s
               temi avtošolami, ne bodo tega razumeli kot priložnost za dvig cen. Namreč, če pa bodo
               to zadevo razumeli na takšen način, potem sem prepričan, da ob tem, ko bo konkurenca
               sproščena, da bodo tisti, ki bodo na takšen način poskušali zaslužiti, da bodo v
               bistvu zaslužili na zelo kratek rok, ampak bodo na tem področju ob tej konkurenci
               preživeli tisti, ki bodo te storitve izvajali konkurenčno in pa tudi po konkurenčni
               ceni. Že v tem trenutku nekateri s strani države regulirano ceno razumejo tako, da
               mora biti to zgornji plafon in sploh v praksi ne razmišljajo, da pa bi lahko bila
               tudi cena nižja. Večina ponudnikov, kjerkoli gre za takšne regulacije, pač razmišlja
               na takšen način. Se pravi, to je cena, ki jo je država postavila. V resnici bi
               seveda, če bi imeli malo drugačno in bolj poslovno mentaliteto, morali razmišljati
               povsem drugače in mislim, da danes s to spremembo s tem vnosom deregulacije na to
               področje pravzaprav pristajamo oziroma uzakonjamo to poslovniško mentaliteto na
               področju delovanja slovenskih avtošol.</p>
               <p>Upam, da bo tudi ostala vsebina tega zakona v naši javnosti zelo dobro sprejeta,
               kajti to, kar je bilo uvedeno s to nalepko - da zaključim in da me ne bo predsedujoči
               opozarjal, da se odmikam od vsebine amandmaja - to, kar je bilo narejeno s to
               nalepko, je bilo v bistvu nepotrebno. Nepotrebno obremenjevanje denarnic lastnikov
               avtomobilov, kajti ta nalepka je res služila samo temu, da so naredili dve luknjici
               in pokazali, kdaj je bil avto registriran, še vedno pa si moral ob vsaki priložnosti
               policiji pokazati prometno dovoljenje. Cena za to nalepko je bila 2.579 tolarjev;
               lahko si izračunamo, ob množici avtomobilov, za kakšna sredstva je tu šlo. Zato
               pozdravljam to namero vlade in odločitev, da se je takoj na začetku mandata odločila
               ta nesmisel odpraviti. Hvala lepa.</p>
            </sp>
            <sp who="SDZ4:PečeSašo">

               <speaker>PODPREDSEDNIK SAŠO PEČE:</speaker>

               <p>Hvala vam. Kolega Jerovšek, vzemite si čas.</p>
            </sp>
            <sp who="SDZ4:JerovšekJožef">

               <speaker>JOŽEF JEROVŠEK:</speaker>

               <p>Hvala lepa. Tudi sam se pridružujem predgovornikom pri podpori predloga, da se črta
               drugi odstavek 158. člena, ki določa etatistično normiranje cen za opravljanje
               usposabljanja pri avtošolah. Upam, da bodo dejansko na trgu začele delovati tržne
               zakonitosti, da bo konkurenca med avtošolami solidna in da bo to pomenilo racionalno
               ceno oziroma enostaven dostop do vozniškega dovoljenja. Sicer se pozno vključujem v
               to debato, ker nisem bil pozoren, so me pa v vmesnem času nekateri predstavniki
               manjših avtošol opozorili, da je prejšnja vlada na tem področju vnesla v zakon
               nekatere določbe, ki izredno protežirajo, privilegirajo nekatere velike avtošole.
               Mislim, da je to napaka, in ne razumem, zakaj se že do sedaj tega ni odpravilo. Zato
               mislim, da bo v kratkem treba tudi to odpraviti. Namreč, vse to, kar je na področju
               tega zakona v zvezi s tem storila prejšnja vlada, je šlo v smer polnjenja žepov
               nekaterih posvečenih oseb v tej državi, ki so si pridobile ogromno bogastvo. Zaradi
               tega me čudi, da poslanci strank, ki so danes v opoziciji, niso toliko smeli, da bi
               se ogradili od tega, kar so delali njihovi vladni predstavniki. Res je, da nekateri
               sedijo tudi v poslanskih klopeh<gap n="..."/></p>
            </sp>
            <sp who="SDZ4:PečeSašo">

               <speaker>PODPREDSEDNIK SAŠO PEČE:</speaker>

               <p>Kolega Jerovšek, prosim, da to začudenje zadržite zase in nadaljujete o vsebini
               amandmaja.</p>
            </sp>
            <sp who="SDZ4:JerovšekJožef">

               <speaker>JOŽEF JEROVŠEK:</speaker>

               <p>Tako da je tudi ta člen eden tistih členov, ki normalizirajo situacijo po nenormalni
               situaciji, ki je nastala potem, ko je prejšnja vlada sprejela takšen zakon, ki je
               dejansko bil proti uporabnikom teh storitev in tudi proti vsem šoferjem avtomobilov,
               proti vsem, ki uporabljamo avtomobile, kar je danes dejansko nekaj obveznega,
               nujnega. In upam, da bo ta zakon o spremembah zakona in tudi črtanje tega člena
               prineslo pozitivne rezultate. Hvala lepa.</p>
            </sp>
            <sp who="SDZ4:PečeSašo">

               <speaker>PODPREDSEDNIK SAŠO PEČE:</speaker>

               <p>Hvala vam. Verjamem, da ste vsem nam polepšali dan. K besedi vabim še kolega Štebeta.
               Izvolite.</p>
            </sp>
            <sp who="SDZ4:ŠtebeTomaž">

               <speaker>MAG. TOMAŽ ŠTEBE:</speaker>

               <p>Hvala lepa, gospod predsedujoči. Spoštovane poslanke in poslanci! Dopolnilo k
               predlogu sprememb zakona je prispevek k liberalizaciji in tudi demonopolizaciji trga
               storitev, pa tudi k zmanjšanju birokracije. Potreben pa bo nadzor izpolnjevanja in
               izvajanja pogojev, ki jih bodo morale avtošole izpolnjevati. Če bo prišlo do
               kakršnihkoli kartelnih dogovorov o cenah storitev, pa se poseže z ustreznim
               regulatorjem, poleg tega pa je potrebno stalno spremljanje in tudi sankcioniranje
               takih kršitev. To se pravi, tudi storitev avtošol gre v podobno smer, kot bo potrebno
               preregulirati celotno področje izobraževanja. Gre za osebno in privatno pobudo, gre
               za privatni kapital, ki bo omogočil, da bo na trgu storitev izobraževanja prišlo do
               ustreznih, upamo, konkurenčnih storitev in tudi cen.</p>
               <p>Moram pa se ozreti na celotno spremembo zakona, ker to danes še ni bilo povedano.
               Pravzaprav ta antibirokratski poseg v nekaj, kar ni potrebno in je v vseh
               računalnikih državne uprave ali policije, je pravzaprav priznanje, največje
               priznanje, da smo v informacijski družbi in da nekaj, kar je v računalnikih vsakega
               uradnika na upravnih enotah, ali pri izvajalcih tehničnih pregledov, ali pa so ti
               podatki na dosegu policije, se pravi v mobilni obliki, da je to vse danes prvi poseg
               te vlade, da na pravzaprav zelo očiten in praktičen način dokaže, da smo v Sloveniji
               eni prvih na svetu, ki ukinjamo nepotreben podatek v fizični obliki na vetrobranskem
               steklu avtomobila, ker so vsi ti podatki dostopni vsak trenutek potrebnim uradnim
               osebam, lahko bi bili pa tudi državljanom, če bi to odprli.</p>
               <p>In jaz sem vesel in upam, da bo to sprožilo tudi val sprememb v tako razvitih
               državah, kot so Združene države Amerike, Nemčija in druge države, kjer ljudje zaradi
               večdesetletne, bi rekel, prakse imeti nalepke ali na registrski tablici ali pa na
               vetrobranskem steklu menijo, da ob vseh računalnikih, ki so danes na svetu, da so te
               nalepke še vedno potrebne. To je bil res velik diskurs in nepriznavanje tega, da smo
               v informacijski družbi in da smo toliko investirali v informacijsko opremo. Hvala.
           </p>
            </sp>
            <sp who="SDZ4:PečeSašo">

               <speaker>PODPREDSEDNIK SAŠO PEČE:</speaker>

               <p>Hvala vam. K besedi vabim gospoda Davorina Terčona. Izvolite.</p>
            </sp>
            <sp who="SDZ4:TerčonDavorin">

               <speaker>DAVORIN TERČON:</speaker>

               <p>Hvala, gospod predsedujoči. Torej, sam bi koncepiral moj nastop nekako tako kot
               kolega Kokalj in v osrednjem delu seveda bom se osredotočil na predlagani amandma.
               Rad bi pa kot vsi predgovorniki nekaj povedal tudi o zakonu v celoti, ker jim je bilo
               omogočeno. Torej, moram reči, da amandmaju ne nasprotujem in se mi zdi celo smiselno.
               Vsekakor je liberalizacija podeljevanja koncesij avtošolam dobrodošla predvsem z
               vidika stroškov, ki jih bodo bodoči uporabniki imeli, saj bodo trg, ponudba in
               povpraševanje sigurno, po moje, opravili svoje in predpostavljam, da se bo cena te
               storitve za uporabnika tudi znižala na tisto ceno, ki jo ponudba in povpraševanje
               določi. Seveda se ob tem postavlja verjetno vprašanje, kako zagotoviti kvalitetno
               delo v bodoče teh organizacij, ko bodo na to konkurirale, vendar sem prepričan, da
               bodo v ministrstvu s potrebnimi predpisi in kriteriji smelo to določili in da
               kvaliteta ne bo trpela in da bomo še v bodoče priča temu, da bomo imeli te
               izobraževalne institucije, ki bodo potrebno usposobile voznike oziroma udeležence v
               cestnem prometu. Tako se mi zdi ta rešitev v teh predlaganih spremembah pametna.</p>
               <p>Rad bi še nekaj rekel o zakonu v celot, tako kot vsi moji predhodniki. Mislim, da
               vsekakor to, kar predlaga vlada, je vizavi sistema nalepk, kot so bile v prvotni
               obliki, bolj pameten. Bil sem tisti, ki sem bil zelo skeptičen do sistema nalepk. Sam
               tudi mislim, da celo vizavi obstoječega sistema bi razmislil in verjetno je to bolj
               pametna rešitev. Nisem pa siguren, če je to prava rešitev vizavi rešitvi, ki bi jo
               lahko dosegli z do konca operacionaliziranim sistemom nalepk. Naj opozorim, da
               kompatibilnost informacijskega sistema med ministrstvom za notranje zadeve za plačilo
               cestnin in zavarovalnicami še ni vzpostavljena, tako da ni omogočeno uporabniku, da
               bi lahko nalepke dobil domov, manjše nalepke za na tablice, cenejše nalepke. S tem
               sistemom, ki je predlagan, pa seveda bo moral ravno tako vsako leto obiskovati,
               čeprav ima registracijo za novo vozilo šele po treh letih in sedmih letih,
               registracijsko organizacijo oziroma upravni organ, da bo tam podaljševal prometno
               potrdilo oziroma prometno dovoljenje. Zato nisem siguren, da ste izbrali pravo smer.
               Ne bom nasprotoval temu, kot nisem podpiral sistem nalepk, ampak mislim, da bi kazalo
               razmisliti, operacionalizirati te zakonske predpise, ki so že.</p>
               <p>Kar ste teče higiene in spomina, gospodje moji in gospe, pa tako. 2.4.1998, izpisek
               glasovanja državnega zbora, ura 11.52 in 10 sekund, glasovanje o zakonu: 54
               prisotnih, 46 za, nihče proti. Preberite si imena in boste videli, kje ste bili in
               kaj ste delali. Za higieno bom povedal, da Nacionalna stranka ni bila zraven in da
               jaz nisem glasoval za, o čemer stalno govorim. Toliko pa o sprenevedanju in o krivdi
               katerihkoli vlad za v bodoče. Kar se tiče <gap n="..."/><stage xml:id="Redna-04-2005-03-22.stage9">/Oglašanje iz klopi./</stage> <gap n="..."/> dovolite, da
               končam. Kar se tiče pa insinuacij o koristih določenih privatnih organizacij, tudi
               jaz bi rad videl, da odkrijete te in da se jih kaznuje, če je to bilo <gap n="..."/> <stage xml:id="Redna-04-2005-03-22.stage10">/Oglašanje
               iz klopi./</stage> Kar storite to <gap n="...."/></p>
            </sp>
            <sp who="SDZ4:PečeSašo">

               <speaker>PODPREDSEDNIK SAŠO PEČE:</speaker>

               <p>Spoštovani zbor prosim, da ne moti govornika med tem, ko govori! Gospod Terčon,
               nadaljujte, prostim.</p>
            </sp>
            <sp who="SDZ4:TerčonDavorin">

               <speaker>DAVORIN TERČON:</speaker>

               <p>Ker je bilo večkrat omenjeno tudi podjetje Mirage, jaz nočem nič insinuirati, če je
               bilo kaj narobe, imate vso mojo podporo, ampak moti me, da tako kažete - jaz si ne
               upam kazati s prstom na nekoga. Kolikor vem, sem pa bral v časopisu, da se je bivši
               in sedanji minister s tem istim letalom tega istega podjetja vozil na zbor za
               republiko in se vozi še veselo naprej. Če že kažete s prstom, počistite tudi pred
               svojim pragom.</p>
               <p>Amandma se mi zdi v redu, pri zakonu se bom vzdržal zaradi navedenih razlogov. Hvala
               lepa.</p>
            </sp>
            <sp who="SDZ4:PečeSašo">

               <speaker>PODPREDSEDNIK SAŠO PEČE:</speaker>

               <p>Hvala za vašo razpravo. Kolega Sok, jaz nisem zasledil, da bi bili vi omenjeni. Koga
               mislite, Republiko Slovenijo, koga? Poglejte. Jaz vam lahko v okviru vašega
               razpoložljivega časa dam besedo, če hočete, tako da, izvolite.</p>
            </sp>
            <sp who="SDZ4:SokAlojz">

               <speaker>ALOJZ SOK:</speaker>

               <p>Jaz bi rad pojasnil, da v Novi Sloveniji kolega Terčon ne bi mogel nikogar našteti,
               ki je glasoval za ta zakon, ker nismo glasovali. Nismo pa glasovali za zakon o
               varnosti o cestnem prometu zato ne, ker smo vložili številne amandmaje predvsem na
               višino kazni, ki so s tem zakonom uzakonjene in se tudi seveda spomnim razprave, ki
               je bila v tem državnem zboru in kar se tiče naše poslanske skupine, mi smo glasovali
               proti. Hvala lepa.</p>
            </sp>
            <sp who="SDZ4:PečeSašo">

               <speaker>PODPREDSEDNIK SAŠO PEČE:</speaker>

               <p>K besedi se je še enkrat prijavil kolega Terčon. Izvolite.</p>
            </sp>
            <sp who="SDZ4:TerčonDavorin">

               <speaker>DAVORIN TERČON:</speaker>

               <p>Kolega Sok, sedaj jaz ne vem, če ste bili v parlamentu takrat, jaz sem govoril o
               zakonu 1998. leta. Sigurno so pa bili iz SDS-a in iz SLS-a so sigurno bili v
               parlamentu. Če ste pa pomešali datum z zakonom 2004, potem se dajte to malo
               popraviti. Vsekakor sem govoril o nekaterih prisotnih in predvsem o opoziciji,
               poziciji, ki je takrat imela konstalacijo in kako je kakšen glasoval. Sistem nalepk
               je bil pa uveden 1998. leta, zaživel je 2001 z vsemi kritikami, popravljen zakon je
               bil pa takrat, ko ste bili v parlamentu, 2004, to pa drži.</p>
            </sp>
            <sp who="SDZ4:PečeSašo">

               <speaker>PODPREDSEDNIK SAŠO PEČE:</speaker>

               <p>Kolega Jerovšek.</p>
            </sp>
            <sp who="SDZ4:JerovšekJožef">

               <speaker>JOŽEF JEROVŠEK:</speaker>

               <p>Hvala lepa. Jaz tudi protestiram na tak način vpletanja nas, ki nismo glasovali za ta
               zakon. Logično je, da mogoče nismo nasprotovali pri glasovanju, ker je zakon že bil
               izglasovan, saj to poslanci pogosto delamo, ker ne moreš oziroma po tistem pravilu,
               če je posilstvo neizbežno, potem postopaj tako naprej.</p>
               <p>Glejte, ni res! Da gre za tipično finančno malverzacijo, ki je napolnila žepe
               nekaterih, se je izkazalo pozneje! In v vaših vrstah prav dobro veste, kakšna so bila
               vsa ozadja, s kakšnimi predpostavkami je šla ta nalepka, kdo bo tisti privilegirani,
               kaj so tisti privilegirani potem vrnili vaši stranki pa nekaterim, kako so se ta
               sredstva iz žepa v žepe prelivala in ne nazadnje sedaj celo grozijo, da bodo tožili
               državo, če bi se prekinila pogodba in ne vem kaj vse. Jaz mislim, da je na to temo
               potrebno uvesti preiskovalno komisijo, to je moje mnenje, ampak ne zaradi tistih, ki
               so bili neposredno vpleteni pa so si polnili žepe, ampak da se bo vedelo, kateri
               funkcionarji te Ropove vlade so stali za tem in omogočili takšno ropanje potrošnikov
               permanentno. Gre za izredno zavesten projekt, kako skoraj slehernega polnoletnega
               državljana oropati za nekaj denarja vsako leto sistematično. In ogradite se od tega,
               pa vsaj tisti se ogradite, ki od tega niste nič imeli, dobro, stranka je že imela, v
               vsakem slučaju je stranka imela nekaj od tega, ampak tisti, ki neposredno osebno
               niste nič imeli. Te sposobnosti ne vidim tukaj, te sposobnosti, da bi se od tega
               ogradili, ne vidim in ni treba brati teh izidov glasovanj, vidimo, kako funkcionira
               ta državni zbor. Hvala lepa.</p>
            </sp>
            <sp who="SDZ4:PečeSašo">

               <speaker>PODPREDSEDNIK SAŠO PEČE:</speaker>

               <p>Kolega Jerovšek, vaš protest bo razviden v magnetogramskem zapisu, mi pa nadaljujemo
               sejo. K besedi je prijavljen še kolega Štebe.</p>
            </sp>
            <sp who="SDZ4:ŠtebeTomaž">

               <speaker>MAG. TOMAŽ ŠTEBE:</speaker>

               <p>Jaz sem se želel odzvati na<gap n="..."/></p>
            </sp>
            <sp who="SDZ4:PečeSašo">

               <speaker>PODPREDSEDNIK SAŠO PEČE:</speaker>

               <p>Dovolite, prosim, kolega Jerovšek, kolega Anderlič! Dovolite, da gospod Štebe <gap n="..."/>
               Izvolite.</p>
            </sp>
            <sp who="SDZ4:ŠtebeTomaž">

               <speaker>MAG. TOMAŽ ŠTEBE:</speaker>

               <p><gap n="..."/>brezplačno z Miragevin avionom. Če je to bilo res, bo verjetno on dokazal. Bi se
               pa rad odzval na njegovo izvajanje, da bi, če bi nalepke bile poslane po pošti in
               potem povezane z zavarovalnimi in cestninskimi storitvami, zadeva bila še vedno
               upravičena. S tem se ne strinjam.</p>
            </sp>
            <sp who="SDZ4:PečeSašo">

               <speaker>PODPREDSEDNIK SAŠO PEČE:</speaker>

               <p>Zvahvaljujem se vam za vaše izvajanje. S tem zaključujem razpravo. O amandmaju bomo
               v skladu s časovnim potekom seje zbora odločali danes, pol ure po končanju 6. točke
               dnevnega reda oziroma najkasneje ob času, določenim za glasovanje.</p>
               <p>S tem prekinjam to točko dnevnega reda.</p>
               <p>Prehajamo na <title>5. TOČKO DNEVNEGA REDA - NA OBRAVNAVO PREDLOGA RESOLUCIJE O
                  NACIONALNEM PROGRAMU PREHRANSKE POLITIKE ZA OBDOBJE 2005-2010.</title> Predviden čas
               razprave je 2 uri in 15 minut. Predlog resolucije je v obravnavo zboru predložila
               vlada Republike Slovenije. Besedo dajem morebitnim predstavnikom vlade. Glede na to,
               da jih ni, bomo preskočili ta del. Zato za poročilo oziroma predstavitev prosim
               predsednika odbora za zdravstvo kot matično delovno telo, gospoda Ljuba Germiča, da
               poda poročilo. Glede na to, da tudi tukaj nimamo sreče, sprašujem državni zbor<gap n="..."/> Se
               opravičujem. Kolega Germič, boste podali poročilo?</p>
            </sp>
            <sp who="SDZ4:GermičLjubo">

               <speaker>LJUBO GERMIČ:</speaker>

               <p>Se opravičujem! Hvala lepa, gospod podpredsednik, za besedo. Spoštovane kolegice in
               kolegi! Odbor državnega zbora Republike Slovenije za zdravstvo je na svoji 1. resni
               seji, dne 2.3.2005 obravnaval predlog resolucije o nacionalnem programu prehranske
               politike 2005-2010, ki ga je državnemu zboru Republike Slovenije v obravnavo in
               sprejem predložila vlada RS. Člani odbora so za odločanje na seji odbora poleg
               besedila predloga resolucije prejeli še mnenje zakonodajno-pravne službe, mnenje
               državnega sveta Republike Slovenije, stališče vlade RS do mnenja državnega sveta,
               strokovnega sveta RS za šport, pripombe gospodarske zbornice, obrtne zbornice, mnenje
               odbora za kmetijstvo, gozdarstvo in prehrano, mnenje komisije državnega sveta RS za
               kmetijstvo, gozdarstvo in prehrano ter dopis gospodarsko-interesnega združenja
               mlekarstva Slovenije.</p>
               <p>Uvodno obrazložitev k predlogu resolucije je v imenu predlagatelja podala v.d.
               direktorice direktorata za javno zdravje na ministrstvu za zdravje. Poudarjala je
               pomen prehrane za zdravje in da so ključni dejavniki tveganja, ki so povzročitelji
               sodobnih bolezni povezani s prehrano. Ob tem je poudarila dejstvo, da v Sloveniji ima
               samo polovico prebivalcev normalni krvni tlak, samo tretjina prebivalcev normalni
               holesterol in normalno telesno težo in je telesno aktivnih. Od 15 do 18% prebivalstva
               v Sloveniji ima izrazito povečano telesno težo. Izpostavljeno je bilo dejstvo, da se
               kar 50% slovenske populacije nezdravo prehranjuje, pri tem pa izstopa območje
               Prekmurja. Da je pomemben dejavnik socialno- ekonomski položaj posameznika in
               družine, starost in spol ter da med posebej ogrožene skupine prebivalstva spadajo
               otroci in mladostniki.</p>
               <p>V nadaljevanju so bili predstavljeni srednjeročni cilji prehranske politike,
               predvsem, da bi ljudje uživali več zelenjave in sadja ter zmanjšali uživanje skupnih
               in nasičenih maščob ter alkohola. Tako resolucija postavlja prehranske cilje in z
               identifikacijo ključnih strategij določa nosilce nalog, da ob ustrezni implementaciji
               zagotovijo uresničitev teh ciljev.</p>
               <p>V nadaljevanju so bila podana naslednja mnenja in stališča o navedenem predlogu
               resolucije: zakonodajno-pravna služba, ki je v svojem mnenju opozorila, da besedilo
               predloga resolucije ne vsebuje uvodnega dela oziroma obrazložitve, ki bi predstavil
               namen priprave takega programa. Nadalje bi po mnenju zakonodajno-pravne službe moral
               predlagatelj razmisliti, ali je kazalo nujno treba obravnavati kot sestavni del akta.
               Glede na to, da je zakon o vladi Republike Slovenije in zakon o državni upravi
               nekatera ministrstva preimenoval, besedilo v predlogu resolucije ne sledi navedenima
               zakonoma. Zakonodajno-pravna služba bo v končni redakciji besedilo tudi nomotehnično
               uredila.</p>
               <p>V nadaljevanju je mnenje podala tudi predstavnica državnega sveta, predstavnica
               strokovnega sveta Republike Slovenije za šport, predstavnik kmetijsko-gozdarske
               zbornice in predstavnik gospodarske zbornice Slovenije.</p>
               <p>Po splošni predstavitvi so člani odbora prešli na odločanje o posameznih poglavjih
               predloga resolucije. V roku so bili k predlogu resolucije vloženi amandmaji odbora za
               kmetijstvo, gozdarstvo in prehrano kot zainteresiranega delovnega telesa, skupine
               poslancev in poslanca Ljuba Germiča. Člani odbora so podprli vrsto amandmajev skupine
               poslancev, amandma poslanca Ljuba Germiča k poglavju 3.1, niso pa podprli amandmajev
               odbora za kmetijstvo, gozdarstvo in prehrano. Ker je na seji odbora skupina poslancev
               umaknila vrsto amandmajev - amandma k poglavju 2 je umaknil tudi poslanec Ljubo
               Germič -, so člani odbora oblikovali in sprejeli naslednje amandmaje: amandma na
               amandma k celotnemu besedilu resolucije, amandma h kazalu, amandma na amandma pod
               številko 3 skupine poslancev k poglavju 5.2.3.4.5.2, vrsto amandmajev k poglavju 6,
               amandma za novo umestitev poglavij 8 in 9, amandma na amandma številka 2 k poglavju
               1, k poglavju 9 - obrazložitev pojmov in na koncu amandma k celotnemu besedilu
               resolucije.</p>
               <p>Tako je bil na podlagi prvega odstavka 133. člena poslovnika glede na sprejete
               amandmaje na seji odbora pripravljen dopolnjen predlog resolucije o nacionalnem
               programu prehranske politike za obdobje 2005-2010. Ob zaključku obravnave so člani
               odbora sprejeli naslednji sklep: <q>"Odbor za zdravstvo predlaga državnemu zboru
               Republike Slovenije, da dopolnjen predlog resolucije o nacionalnem programu
               prehranske politike za obdobje 2005-2010 obravnava in sprejme."</q> Hvala lepa.</p>
            </sp>
            <sp who="SDZ4:PečeSašo">

               <speaker>PODPREDSEDNIK SAŠO PEČE:</speaker>

               <p>Hvala vam, kolega Germič. Sledi predstavitev stališč poslanskih skupin. Prvo stališče
               bomo slišali od strani poslanske skupine SNS. Gospod Zmago Jelinčič, izvolite.</p>
            </sp>
            <sp who="SDZ4:JelinčičPlemenitiZmago">

               <speaker>ZMAGO JELINČIČ PLEMENITI:</speaker>

               <p>Hvala lepa, gospod predsedujoči. Prav lep pozdrav vsem skupaj. Predlog resolucije o
               nacionalnem programu prehranske politike 2005-2010 je dober, ni najboljši, marsikaj
               bi se dalo še dopolniti, navkljub vsemu je pa dober, predvsem je pa boljši od
               tistega, ki ga je pripravilo prejšnjo ministrstvo za zdravje. Vendar pa mislim, da je
               potrebno marsikaj še dodati oziroma dodelati v tej <gap n="..."/></p>
            </sp>
            <sp who="SDZ4:PečeSašo">

               <speaker>PODPREDSEDNIK SAŠO PEČE:</speaker>

               <p>Kolegica Širca, prosim, če ne prekinjate govornika in ste toliko olikani. Hvala.
           </p>
            </sp>
            <sp who="SDZ4:JelinčičPlemenitiZmago">

               <speaker>ZMAGO JELINČIČ PLEMENITI:</speaker>

               <p>Hvala lepa, gospod predsedujoči. Jaz nisem niti slišal, kaj gospa Širca govori, ker
               mislim, da je nekaj nepomembnega.</p>
            </sp>
            <sp who="SDZ4:PečeSašo">

               <speaker>PODPREDSEDNIK SAŠO PEČE:</speaker>

               <p>Včasih je potrebno.</p>
            </sp>
            <sp who="SDZ4:JelinčičPlemenitiZmago">

               <speaker>ZMAGO JELINČIČ PLEMENITI:</speaker>

               <p>Mislim, da bi se bilo treba obrniti in malo obdelati tudi konec koncev onesnaževanje
               okolja. Posledično je ravno onesnaževanje okolja tisto, ki s pesticidi in
               insekticidi, umetnimi gnojili in podobno ter drugimi kemijskimi agenti uničuje zdravo
               prehrano. Vzemimo samo primer koprskega Kemiplasta, kjer je v regiji rakastih obolenj
               bistveno več, kot jih je na splošno po Sloveniji, in vendar se do zdaj ni ničesar
               naredilo na tem področju. Firme si pridobivajo svoje strokovnjake, ki jim potem
               dajejo takšna in drugačna opravičila in spodbijajo meritve, narejene s strani
               ministrstva za okolje. Vodi jih seveda želja po čim večjem zaslužku in tudi čim večji
               zaslužek je tisti, ki je pravzaprav pripeljal do uporabe vseh teh kemičnih substanc
               pri proizvodnji hrane. Posledično je industrija tudi tista, ki uničuje podtalnico,
               kar je zopet povezano s prehrano, z zdravo prehrano. Nivo talnice blazno pada in v
               kratkem bomo ne samo imeli še slabšo hrano, ampak še vode ne bomo imeli. Potem se po
               Sloveniji bohotijo razne prodajalne, bi rekel, hitre prehrane. Mcdonaldsi so
               agresivni s svojimi reklamnimi sporočili in vemo, da če si hočeš uničiti želodec in
               če si hočeš spodbiti naravno balanso v telesu je najbolje, da greš potem v takšne
               obrate hitre prehrane, se naješ tistega in potem kmalu postajaš podoben Američanom,
               ki so neskončno debeli in ki nekateri morajo ne zato, ker ne morejo hoditi, ampak
               zato, da lahko prenašajo svojo težo uporabljati celo vozičke, drugače se niti
               premikati ne morejo.</p>
               <p>Zagotovo je treba zelo upoštevati in delati tudi na sonaravnem kmetijskem
               gospodarjenju. Ne smemo pozabljati, da smo tudi mi del narave in da je treba to
               naravo tudi negovati, ne samo izkoriščati. Poleg tega je treba paziti na uporabo
               umetnih barvil in anditivov. Sokovi, ki jih pijemo vsak dan, so vedno bolj polni
               kemikalij in vedno manj je v njih naravnih substanc, to je evidentno že pri tem, da
               marsikoga od nas, ko spijemo kakšen sok, boli želodec oziroma peče zgaga, pa ne bom
               rekel zato, ker ponavadi raje spijem kozarec dobrega vina kot kozarec slabega soka,
               ampak vseeno. Konec koncev, ko govorim o vinu, tudi neumni zakoni v Republiki
               Sloveniji prispevajo k temu, da smo slabše prehranjeni in da je hrana slabša. Kebrov
               zakon, ki je pravzaprav zakon prohibicije, je že prispeval k temu, da v vinorodni
               deželi, kot je Slovenija, ne smemo piti dobrih slovenskih vin, ampak lahko pijemo
               slaba uvožena vina, iz ne vem od kod vse, iz Evropske unije pa tudi iz Makedonije.
               Obenem je potrebno tudi vedeti, da ne smemo kar tako nasedati ameriških normam, ki
               govorijo o tem, da zvišan holesterol kar tako škoduje telesu. Holesterol ni samo
               holesterol, ampak je več različnih vrst holesterola in zvišana vsebnost ni rizični
               faktor sama po sebi, kajti treba je ta rizični faktor upoštevati v skladu z ostalimi
               komponentami zdravja itn. Ravno tako lahko govorimo tudi tako o zvišanem krvnem
               tlaku.</p>
               <p>In še nekaj. Kronične nenalezljive bolezni, ki jih nekateri obešajo na škodo hrane,
               so v veliki meri posledice stresa. Stres pa je zopet povezan s slabimi gospodarskimi
               rezultati, slabim vodenjem gospodarstva, ki pa se bo, upam, v novem mandatu
               izboljšalo. Hvala lepa.</p>
            </sp>
            <sp who="SDZ4:PečeSašo">

               <speaker>PODPREDSEDNIK SAŠO PEČE:</speaker>

               <p>Hvala vam, kolega Jelinčič, za vsebinsko razpravo. Nadaljujemo s predstavitvijo
               stališča DeSUS-a, kolega Ivan Jelen.</p>
            </sp>
            <sp who="SDZ4:JelenIvan">

               <speaker>IVAN JELEN:</speaker>

               <p>Hvala za besedo. Spoštovani podpredsednik državnega zbora, poslanke in poslanci!
               Podajam stališče poslanske skupine DeSUS glede predloga resolucije o nacionalnem
               programu prehranske politike v letu 2005 do leta 2010. V poslanski skupini DeSUS
               soglašamo s predlogom vlade RS o resoluciji o nacionalnem programu prehranske
               politike 2005 do leta 2010 in ga bomo zato tudi podprli. Soglašamo z ugotovitvijo
               predlagateljev, da je to predlog, ki naj bi omogočil v celotni družbi zdrav in
               kakovosten razvoj življenja, visoko raven zaščite zdravja prebivalstva. Vemo namreč,
               da je 2/3 bolezni povezanih s prehrano, polovica populacije v Sloveniji sploh ne
               zajtrkuje, slabo in nepravilno se prehranjujejo predvsem revni in manj izobraženi ter
               bolj moški kot ženske. Pri tem izpostavljamo, da se slovenska populacija vse bolj
               srečuje s kronično nenalezljivimi boleznimi, kot so: bolezni srca in ožilja,
               sladkorne bolezni, predvsem na področju Maribora, Celja in Ljubljane, nekatere vrste
               raka, nekatera kronična ključna obolenja, debelost, osteoporoza in druge bolezni
               mišično-kostnega sistema. Vemo namreč, da je več kot 40% ključnih bolezni odvisnih od
               načina prehranjevanja. Pri tem nas opozarjajo strokovnjaki o višini stroškov, ki
               znašajo okrog 115 milijard tolarjev za pokrivanje bolezni obtočil in sladkorne
               bolezni.</p>
               <p>V poslanski skupini menimo, da se morajo sprejeti prehranska priporočila glede
               zdravega prehranjevanja, ki naj bodo enostavna, jasna in razumljiva. V okviru aktivne
               politike staranja naj se posveti pozornost gibalno-športnim aktivnostim. Soglašamo s
               priporočilom predlagateljev glede poudarkov zdrave prehrane: zdrava in varna hrana,
               izdelki z malo maščob, veliko sadja in zelenjave, kalcij, tri do pet obrokov na dan,
               cenovna dostopnost vsem in ustrezna informiranost ter obveščenost vseh. Strinjamo se
               z ugotovitvijo predlagateljev, da so ključni problemi odraslega prebivalstva glede
               prehranjevanja neredni in neustrezni časovni razmaki med obroki, uporaba preveč
               nasičenih maščob, soli, mesnih izdelkov, premalo kalcija, vitaminov, še zlasti
               vitamina C, folne kisline. Pomembna se nam zdi ugotovitev v resoluciji, da bo treba
               izboljšati normative za prehranski nadzor v domovih za starostnike in uporabo zdravih
               živil. Namreč, iz predloga je razvidno, da temu doslej ni bila posvečena zadostna
               pozornost. Ugotovitev, da se polovica slovenske populacije nezdravo prehranjuje in da
               obstajajo velike regionalne razlike v načinu nezdravega prehranjevanja, kar na koncu
               vpliva tudi na razlike v umrljivosti, je vredna razmisleka. Zato menimo, da je že
               skrajni čas, da se oblikuje celotna prehranska veriga, od prehranjevalnih navad,
               standardov, smernic, sloga do dostopnih cen za vzpostavitev zdravega prehranjevanja.</p>
               <p>V poslanski skupini smo mnenja, da bi morala država finančno podpreti takšen
               nacionalni projekt, ki ga izpostavlja resolucija glede na naš dosedanji način
               življenja, subvencije za posneto mleko v domovih za starostnike, promoviranje sadja,
               zelenjave, pitne vode, negaziranih pijač in športnih aktivnosti. Na podlagi
               navedenega bomo v poslanski skupini, kot smo že poudarili, predlog resolucije o
               nacionalnem programu prehranske politike 2005-2010 tudi podprli.</p>
            </sp>
            <sp who="SDZ4:PečeSašo">

               <speaker>PODPREDSEDNIK SAŠO PEČE:</speaker>

               <p>Hvala lepa. Sledi predstavitev stališča poslanske skupine SDS. Gospod Franc Jazbec,
               izvolite.</p>
            </sp>
            <sp who="SDZ4:JazbecFranc">

               <speaker>FRANC JAZBEC:</speaker>

               <p>Hvala lepa. Spoštovane kolegice in spoštovani kolegi! Resolucija kot najvažnejše
               omenja tri stebre prehranske politike. Glede varnosti živil, hrane, nam strokovnjaki
               zagotavljajo, da je slovenska hrana relativno varna, in tudi v sami resoluciji je
               opredeljeno, da so predpisi s področja varne hrane že precej regulirani, tudi na
               osnovi evropske regulative.</p>
               <p>Podlaga za regulacijo drugega stebra resolucije je torej tako rekoč pripravljena.
               Gre za steber uravnoteženega in varovalnega prehranjevanja. Izhajajoč iz stališča, da
               je neizobraženost največji sovražnik zdravju, je treba potrošnike intenzivno
               osveščati o pomembnosti uravnotežene prehrane za zdravje, glede pravilnega izbora
               živil, glede načina priprave obrokov in glede samega ritma prehranjevanja. Samo
               obveščen potrošnik bo imel priložnost zdravega prehranjevanja, tako bo ostal bolj
               zdrav in kot tak tudi za državo in njeno zdravstveno blagajno predstavljal manjše
               breme. Prehranski standardi, priporočila, predstavljajo najboljši način, kako ljudem
               na enostaven in lahko razumljiv način povedati, kaj je zdrava prehrana.</p>
               <p>Tretji steber predstavlja lokalna trajnostna preskrba, ki bo potrošniku ponujala
               večjo možnost izbire zdrave hrane. Javni zavodi, šole, vrtci, bolnišnice bodo
               oskrbovani s strani lokalnega pridelovalca oziroma predelovalca lokalne industrije in
               kmetov, s čimer bo potrošniku omogočen dostop do sveže zdrave hrane, hkrati pa se bo
               spodbujal razvoj podeželja in kmetijstva.</p>
               <p>Glede na alarmantne podatke, ki izhajajo iz množice raziskav, vsebovanih v predlogu
               resolucije o nacionalnem programu prehranske politike 2005-2010, menimo, da je
               tovrsten dokument nujno čim prej sprejeti. Slovenija očitno potrebuje tovrstno
               prehransko politiko, da se zameji negativne zdravstvene trende, ki so posledica
               nezdravega življenjskega sloga prebivalcev. Uspehe pa je mogoče doseči samo z
               načrtovanjem in izvajanjem učinkovitih ukrepov, ki so medresorno dogovorjeni in
               sprejeti na podlagi mnenj in priporočil strokovnjakov ter nevladnih organizacij, ki
               pokrivajo to področje.</p>
               <p>Pričujoča resolucija dobro definira strategije, ključne cilje in medresorske
               aktivnosti, ki imajo za cilj predvsem večjo obveščenost prebivalstva glede zdrave
               hrane in njenega pozitivnega vpliva na varovanje zdravja. Cilji, ki jih zasleduje
               resolucija, bodo težko dosegljivi v praksi, saj na prehranjevalne navade bivajo
               predvsem ekonomske razmere v družbi. Pristojne inštitucije bodo morale osveščati
               ljudi, kaj je zdravo prehranjevanje.</p>
               <p>Poslanska skupina Slovenske demokratske stranke podpira takojšen sprejem resolucije
               o nacionalnem programu prehranske politike, saj menimo, da je potrebno na tem
               področju čim prej začeti s konkretnimi ukrepi. Podpiramo tudi vse amandmaje, ki jih
               je podprlo matično delovno telo. Hvala.</p>
            </sp>
            <sp who="SDZ4:PečeSašo">

               <speaker>PODPREDSEDNIK SAŠO PEČE:</speaker>

               <p>Stališče poslanskega kluba Liberalne demokracije Slovenije bo prestavil gospod Ljubo
               Germič, izvolite.</p>
            </sp>
            <sp who="SDZ4:GermičLjubo">

               <speaker>LJUBO GERMIČ:</speaker>

               <p>Hvala za besedo, gospod podpredsednik. Gospod minister, članica ministrstva za
               zdravstvo! Spoštovane kolegice in kolegi! Republika Slovenija prvič obravnava celovit
               medresorsko in interdisciplinarno usklajen strateški dokument, ki s sistemski ukrepi
               obravnava celotno prehransko verigo z vidika vplivov na zdravje. Resolucija o
               nacionalnem programu prehranske politike 2005-2010 je nastajala več let in je plod
               številnih usklajevanj ministrstev, stroke in nevladnih organizacij. Besedilo, ki ga
               danes obravnavamo, pa je besedilo, ki ga je pripravila že prejšnja vlada in ga je
               nova vlada predložila parlamentu z uvedbo določenih sprememb.</p>
               <p>Zakaj Republika Slovenija potrebuje lasten nacionalni program prehranske politike?
               Odgovor na to vprašanje je jasen, saj raziskave kažejo, da imamo prebivalci Slovenije
               nezdrave prehranske navade ter smo nezadostno telesno dejavni. Neredno in nezdravo se
               prehranjujejo tudi naši otroci in mladostniki. Zaradi nezdravega prehranjevanja in
               prenizke stopnje telesne dejavnosti narašča delež prekomerno prehranjenih otrok in
               mladostnikov, hkrati pa narašča tudi delež podhranjenih otrok ter otrok in
               mladostnikov z motnjami hranjenja. Prepoznane so ključne organizacijske ovire z
               vidika ponudbe zdrave prehrane v različnih okoljih, posebno pri srednješolcih ter na
               delovnih mestih in pomanjkljivosti izobraževalnega procesa, povezanega z zdravo
               prehrano in z zdravim življenjskih slogom na različnih stopnjah izobraževanja.
               Nezdrave prehranske navade in življenjski slog se odražata v številnih kroničnih
               nalezljivih boleznih, ki so veliko breme za slovensko zdravstvo in gospodarstvo.
               Osupljivo je dejstvo, da bi z zdravo prehrano in z zdravim življenjskim slogom lahko
               preprečili kar 60 do 80% srčnih in žilnih bolezni in 30% rakavih obolenj.</p>
               <p>Kaj bo Republika Slovenija pridobila z implementacijo ukrepov prehranske politike? Z
               implementacijo aktivnosti resolucije o nacionalnem programu prehranske politike od
               leta 2005 do 2010 bodo dosegli izboljšanje prehranskih navad in kazalcev zdravega
               prehranjevanja vseh starostih skupin, posebej najbolj ogroženih preko: prvič,
               oblikovanja in implementacije prehranskih standardov, normativov in smernic zdravega
               prehranjevanja za različne cilje skupine. Drugič, izboljšanja ponudbe zdrave prehrane
               v različnih okoljih tako v javnih zavodih, kot so šole, vrtci, dijaški domovi,
               bolnišnice, domovi za ostarele preko implementacije prehranskih standardov in
               normativov kot tudi na delovnem mestu in gostinskih ter turističnih obratih preko
               razvoja in implementacije zaščitnega znaka <q>"Zdravju prijazna, zdravju koristna
               ponudba"</q>. Tretjič. Izboljšanje znanja in veščin za zdravo prehranjevanje z
               dopolnitvijo izobraževalnih programov z vidika zdrave prehrane in zdravega
               življenjskega sloga za vse stopnje izobraževanja, vključno dodiplomskega
               izobraževanja pedagoških delavcev in strokovnega izobraževanja kadra, vključenega v
               proces pridelave, predelave in ponudbe hrane in prehrane. Z vzpostavitvijo novega
               izobraževalnega programa in novega poklica prehranskega svetovalca, z intenziviranjem
               ozaveščanja in promocije varne in zdrave prehrane v vseh okoljih za splošno
               populacijo in še posebej za tiste skupine, ki so bolj ogrožene, to so, otroci,
               mladostniki, nosečnice, doječe matere, socialno-ekonomsko ogrožene in drugačno
               deprivilegirane skupine populacije, posebej ogrožene poklicne skupine, kot so težki
               fizični delavci in kmetje, ruralno okolje itd. Četrtič. Prizadevanj za spodbujanje
               ponudbe zdravju koristnih živil v živilskopredelovalni industriji ter prizadevanj za
               vzpostavitev in okrepitev lokalne trajnostne preskrbe z hrano, vključno s povečano
               skrbjo za okolje in pitno vodo ter spodbujanje razvoja lokalnih ekonomij in
               podeželja. Petič. Zagotovitev večje dostopnosti do zdravju koristnih živil in zdrave
               prehrane tudi posebno ogroženim skupinam ljudi. Šestič. Dokument z vidika trenutnega
               stanja daje poseben poudarek tudi prebivalcem ruralnega okolja preko aplikativnih
               projektov, katerih dobra praksa se je kot učinkovita pokazala v zadnjih letih.
               Sedmič. Ustrezna skrb je posvečena tudi zdravstveno ogroženim skupinam populacije
               tako otrok in odraslih ter podprta s preventivnimi programi, ki potekajo v osnovni
               zdravstveni dejavnosti in že kažejo dobre rezultate na zmanjšanju ogroženosti za
               srčno-žilnimi boleznimi. Osmič. Za bolnike v bolnišnicah in ostarele v domovih
               dokument predvidena strategije za vzpostavitev kakovostne prehranske podpore in
               prehranskega svetovanja v bolnišnicah ter krepitev dietnega svetovanja.</p>
               <p>V poslanskem klubu Liberalne demokracije verjamemo, da je sprejem in seveda
               udejanjenje te prehranske resolucije zagotovilo za izboljšanje ponudbe varne, zdravju
               koristne ter zdravo pridelane hrane, kot tudi zagotovilo za izboljšanje prehranskih
               navad prebivalcev Slovenije. Resolucija in seveda njeno uspešno uresničevanje bo
               vpliva na boljše zdravje in kakovost življenja vseh prebivalcev Republike Slovenije,
               zato v poslanskem klubu Liberalne demokracije resolucijo o nacionalnem programu
               prehranske politike 2005 do 2010 podpiramo. Hvala lepa.</p>
            </sp>
            <sp who="SDZ4:PečeSašo">

               <speaker>PODPREDSEDNIK SAŠO PEČE:</speaker>

               <p>Hvala vam za izčrpno poročilo. K besedi pa vabim gospoda Bojana Kontiča, da
               predstavi stališče poslanske skupine Združene liste socialnih demokratov.
               Izvolite.</p>
            </sp>
            <sp who="SDZ4:KontičBojan">

               <speaker>BOJAN KONTIČ:</speaker>

               <p>Hvala lepa. V poslanski skupini Združene liste socialnih demokratov bomo podprli
               dopolnjen predlog resolucije o nacionalnem programu prehranske politike 2005 do leta
               2010. Ta sicer sama po sebi ne bo neposredno izboljšala prehransko politiko, je pa
               dobra podlaga za pripravo akcijskih načrtov posameznih ministrstev. Pri tem je
               pohvalno zavedanje, da je za načrtovanje in izvajanje prehranske politike nadvse
               pomembno medsektorsko oziroma medresorno sodelovanje. Prizadevanja zgolj ministrstva
               za zdravje ali ministrstva za kmetijstvo vsekakor ni dovolj in ne bi bilo dovolj. Ob
               tem vsekakor ne gre spregledati pomena sodelovanja nevladnih organizacij. Tudi zgolj
               posegi na strani prehranjevanja oziroma vnosa hrane, kot je ugotovljeno v resoluciji,
               niso dovolj. Poiskati pravo razmerje med kvalitetnim prehranjevanjem in porabo
               zaužite hrane je nadvse pomembno. Prav je, da predlagana resolucija vsebuje pomen
               gibalne, tudi športne dejavnosti v doseganju sinergijskih učinkov za zdravje.</p>
               <p>Resolucija vsebuje tudi nekaj zaskrbljujočih podatkov o tem, da na področju
               pričakovanega trajanja življenja še vedno zaostajamo za razvitimi zahodnoevropskimi
               državami, vendar pri tem gre poudariti, da je prezgodnja umrljivost zaradi bolezni v
               Sloveniji v upadanju. Zaskrbljujoč je tudi podatek, da se delež učenk in učencev med
               sedmim in devetnajstim letom, ki imajo primerno telesno težo, manjša, veča pa se
               prekomerna prehranjenost na eni strani in na žalost tudi število učenk z izjemno
               nizko telesno težo. Delež nezadovoljnih s svojo težo se veča pri učencih obeh spolov.</p>
               <p>Podatki torej sami po sebi opozarjajo na nujnost sprememb na področju
               prehranjevanja. Že nekaj časa nas dijaki opozarjajo na svoje težave povezane s
               prehranjevanjem, ki je urejeno za osnovnošolce in nato za študente, dijaki pa so
               nekako ostali prepuščeni sebi in prepuščeni šoli, ki jo obiskujejo.</p>
               <p>Vedno več je na žalost tudi odraslih ljudi, ki se srečujejo s težavami
               prehranjevanja. Med njimi so tudi brezdomci in še kdo, ki nimajo niti enega toplega
               obroka na dan. Lokalne skupnosti, ki sedaj to urejajo po svoje, vsekakor pričakujejo
               aktivnejšo vlogo države na tem področju.</p>
               <p>Na tem mestu in v tem trenutku lahko tudi ugotovimo, kako pomembna je malica za
               zaposlene in kako pomembno je bilo prizadevanje vseh tistih, ki smo nasprotovali
               razmišljanjem o tem, da bi se čas za malico izločil iz delovnega časa. Postopoma bi
               to privedlo do tega, da bi se zaposleni med delovnim časom ne prehranjevali,
               kvalitetno zanesljivo ne. In škoda, ki bi s tem nastala, bi bila vsekakor večja, kot
               je strošek časa, ki se nameni za prehranjevanje med delovnim časom.</p>
               <p>Odpravljanje vseh omenjenih pomanjkljivosti je sestavni del predlagane resolucije,
               vključno s promotivnimi dejavnostmi kvalitetnega življenja, ki vključuje tudi zdrav
               način prehranjevanja. Kot sem že dejal, poslanska skupina Združene liste socialnih
               demokratov bo predlagano resolucijo podprla. Hvala.</p>
            </sp>
            <sp who="SDZ4:PečeSašo">

               <speaker>PODPREDSEDNIK SAŠO PEČE:</speaker>

               <p>Hvala. Sledi predstavitev stališča poslanske skupine Nove Slovenije. Gospa Marjetka
               Uhan, izvolite.</p>
            </sp>
            <sp who="SDZ4:UhanMarjetka">

               <speaker>MARJETKA UHAN:</speaker>

               <p>Lepo pozdravljeni vsi v dvorani! V obravnavi imamo predlog resolucije o nacionalnem
               programu prehranske politike za obdobje 2005-2010, ki jo je pripravila vlada
               Republike Slovenije. Resolucija temelji na raziskavah in dejstvih, da je bila
               dosedanja politika prehranjevanja slaba, nenačrtovana oziroma je sploh nismo imeli.
               Izsledki govorijo predvsem o nepravilnem prehranjevanju, o slabih razvadah in navadah
               kot tudi prekomernem prehranjevanju. Posledica pa je slabo zdravstveno stanje ljudi,
               prekomerna teža, slaba samopodoba. Kar 40% najpomembnejših in pogostih bolezni pri
               nas je pogojenih s prehrano in nadaljnjih 40% še odvisnih od prehrane. Ugotovitve
               govorijo poleg nepravilnega prehranjevanja, tudi o premajhni telesni aktivnosti
               prebivalstva. Raziskave kažejo na nepravilno in pomanjkljivo prehranjevanje pri
               vaškem prebivalstvu, slabše izobraženih, ekonomsko šibkejših in še posebej velja to
               za vzhodno Slovenijo. Seveda smo skeptični do takih ugotovitev, zlasti do raziskav
               glede vaškega prebivalstva, verjetno je tu mišljeno slovensko podeželje kot tudi do
               vzhodne Slovenije. Predvsem mislimo, da je prehranjevanje nekoliko drugačno na
               podeželju, kar je povezano tudi s tradicijo in kulturo, načinom življenja in ni
               rečeno, da je zato slabše. Še slabše se nam zdi vcepljati prebivalstvu priporočilo,
               da je mleko, ki ga priredijo na kmetijah, zaradi mlečne maščobe nezdravo, da naj raje
               posegajo po predelanem in osiromašenem mleku; kot tudi razprave o nezdravem rdečem
               mesu, ko pa nam je znano, da je belo meso, ki prihaja na trg s farm, prirejeno
               pretežno na koncentratih,v krmilih; ni nezdravo, je pa vprašanje, koliko je naravno
               in potrebno posebnih priporočil.</p>
               <p>Vsekakor pa v Novi Sloveniji pozdravljamo trajnostno oskrbo prebivalcev s kvalitetno
               domačo hrano, pridelano okolju prijazno. Prepričani smo, da imamo v Sloveniji zdravo
               okolje in kvalitetno pridelano hrano. Imamo naravne pogoje, znanje in možnosti za
               pestro ponudbo za vse vrste hrane. Manjka pa nam zaupanje pridelovalcev slovenske
               hrane in sprašujemo se, čemu se javni zavodi izogibajo slovenskih pridelovalcev
               zelenjave in sadja; hrana je živa materija, ki nikoli brez posledic ne prenese
               dolgotrajnega skladiščenja po hladilnicah, transporta in druge manipulacije. In tudi
               to je razlog več za poseganje po doma pridelani hrani.</p>
               <p>V Novi Sloveniji pozdravljamo priporočila prehranske politike, da je potrebno
               sodelovanje in aktivna vloga različnih ministrstev, fakultet, interesnih združenj in
               civilne družbe, ki bodo sodelovali pri izobraževanju in osveščanju prebivalstva na
               področju prehrane. Pozdravljamo vsakršne aktivnosti pri osveščanju mladih, saj so
               prav mladi ogrožena skupina ljudi, prav ti se večinoma prehranjujejo neredno,
               posegajo po manj zdravi hrani, hkrati pa je prav pri mnogo mladih dekletih vse več
               nezadovoljstva s svojim izgledom, težo. Čedalje več je mladine, ki se zdravi zaradi
               bulimije, anoreksije. Pozdravljamo razdeljevanje mleka in sadja po šolah. Tovrstna
               hrana bi morala pretežno nadomestiti sedanjo malico, ne pa biti le dodatna ponudba
               pri obroku. Vsakršni avtomati z gazirano umetno pijačo po šolah so nepotrebni.
               Vsekakor pa bi jih bilo dobro nadomestiti s posodami vode in jih primerno podučiti o
               prehrani in pitju kot tudi zmernosti pri uživanju hrane.</p>
               <p>V poslanski skupini Nove Slovenije podpiramo resolucijo prehranske politike, pri
               čemer se zavedamo, da je navada železna srajca in da se ne da čez noč spremeniti
               ustaljenih razvad. Sama izbira hrane in način prehranjevanja pa tudi ni odvisna samo
               od poučenosti, temveč tudi od ekonomskega stanja prebivalstva. Pri vsem tem pa tudi
               ne gre zanemariti kulturo prehranjevanja in bogato kulinariko Slovencev, ki je del
               naše dediščine in se mnogokrat po krivici prikazuje kot vir nezdrave hrane. Povedati
               je potrebno, da sta bila kruh in mleko nekaj desetletij nazaj vsakdanja hrana mnogih
               ljudi, meso pa le za večje praznike. Veliko je bilo sezonske zelenjave in sadja in
               mnogi se niso do sitega nikoli najedli. Jedli so zato, da so preživeli, danes pa se
               zdi, da živimo za to, da jemo. Hvala lepa.</p>
            </sp>
            <sp who="SDZ4:PečeSašo">

               <speaker>PODPREDSEDNIK SAŠO PEČE:</speaker>

               <p>Hvala vam. Sledi predstavitev poslanske skupine Slovenske ljudske stranke, gospod
               Mihael Prevc.</p>
            </sp>
            <sp who="SDZ4:PrevcMihael">

               <speaker>MIHAEL PREVC:</speaker>

               <p>Hvala lepa, gospod predsedujoči. Spoštovani minister, cenjene kolegice in kolegi!
               Resolucija o nacionalnem programu prehranske politike za leto 2005 do 2010 je
               pomemben politični dokument Republike Slovenije, ker v svojem izvajanju predvideva
               široko medresorsko in medinstitucionalno sinergijsko povezovanje. Strategije in
               ukrepi za doseganje boljšega javnega zdravja se dopolnjujejo z ukrepi in strategijami
               na področju kmetijstva, šolstva in izobraževanja, dela in socialne varnosti, okolja
               ter drugih pomembnih področij in so namenjeni zagotavljanju varne hrane vzdolž
               celotne živilske verige, vzpostavljanju, ohranjanju in krepitvi zdravih
               prehranjevalnih navad prebivalcev Slovenije ter zagotavljanju zadostne
               preskrbljenosti prebivalstva s kakovostno in zdravju koristno hrano, pridelano na
               trajnostni način. Vsebinsko in strateško resolucija ni naravnana le k zmanjševanju
               zdravstvenega bremena zaradi bolezni ter dejavnikov tveganja za njihov razvoj, ampak
               pomembno prispeva tudi k dobrobiti na drugih področjih, kot je ohranjanje
               poseljenosti in razvoj podeželja, razvoj lokalnih ekonomij in lokalna trajnostna
               preskrba s hrano, kar jo uvršča med temeljne dokumente naše države.</p>
               <p>Veseli nas, da je vlada Republike Slovenije oblikovala dokument in ga predložila v
               obravnavo državnemu zboru Republike Slovenije, saj bo po naši presoji pomembno
               prispeval k zdravemu prehranjevanju in boljšemu zdravju prebivalcev Slovenije.
               Uresničevanje resolucije prinaša priložnost tudi za slovensko kmetijstvo, ki se
               zaradi relativne majhnosti in razdrobljenosti ter neorganiziranosti v smislu
               povezovanja malih kmetij težje uveljavi na konkurenčnem trgu. Pohvalno je, da je
               vlada po dolgotrajnem procesu priprave in oblikovanja prehranske politike ter
               medresorskega in interdisciplinarnega usklajevanja dosegla konsenz med različnimi
               področji od javnega zdravja, kmetijstva, šolstva, do varstva potrošnikov in nevladno
               sfero ter uskladila cilje, strategije, potrebne aktivnosti in nosilce aktivnosti pri
               implementaciji prehranske politike v prakso.</p>
               <p>Kar še posebej podpiramo in kar je pomembno, je v resoluciji izpostavljen pomen ter
               vloga slovenskega kmeta, saj mu predvidene aktivnosti ponujajo nove priložnosti za
               vključitev na lokalno tržišče ter prispevanje k ponudbi varne in zdrave hrane za
               slovensko prebivalstvo. Že v preteklosti se je v pridelavi hrane velikokrat
               poudarjala pomembnost varovanja zdravja ljudi in okolja, vode in drugih naravnih
               danosti, vendar tega s tehnologijami, naravnanimi k intenzivni pridelavi, vedno ni
               bilo možno udejanjiti v praksi. Podpiramo tudi predlog, da se lokalno pridelana hrana
               s povezovanjem lokalnih kmetov vključi v prehrano naših otrok v vrtcih, šolah,
               dijaških in študentskih domovih ter v javno prehrano v bolnišnicah, domovih za
               starejše ter drugih javnih institucijah. Z možnostjo vključevanja v lokalno preskrbo
               v implementaciji prehranske politike se bodo številne kmetije, ki ne dosegajo
               dimenzij kmetij EU, s svojo ponudbo predvsem sadja ali zelenjave laže vključili na
               trg. Resolucija je zastavljena v pravi smeri, saj vključuje tudi mehanizme za
               pospešitev vključevanja slovenskega kmeta na domači trg varne in zdrave prehrane.
               Uveljavitev lokalne trajnostne preskrbe, ki jo predvideva prehranska politika,
               zagotavlja povečanje deleža kakovostnih, zdravju koristnih in lokalno specifičnih
               živil v prehrani prebivalstva. Vzpostavitev novih tržnih priložnosti za lokalnega
               kmeta ter pozitivni prispevek k varovanju in ohranjanju okolja in kakovosti tal, k
               zmanjšanju škodljivih učinkov pesticidov na okolje, k ohranjanju biološke pestrosti
               ekosistemov in trajnostni rabi energentov, zaščiti podtalnice, prispevek k povečanju
               socialnega in človeškega kapitala na podeželju ter h krepitvi in razvoju kmetijskega
               gospodarstva. Dokument obenem združuje vse pomembne partnerje na nacionalni ravni,
               med njimi številna resorna ministrstva in kmetijsko-gozdarsko zbornico Slovenije, ki
               bodo s svojo stroko ter kmetijskimi svetovalci, ki so odgovorni za izobraževanje in
               usposabljanje na terenu, znali motivirati lokalnega kmeta za pridelavo ekološke
               trajnostno pridelane hrane, ki bo kakovostna zdrava in koristna za zdravje slovenskih
               potrošnikov.</p>
               <p>Naštete priložnosti vidimo predvsem z vidika zagotavljanja ekonomskega napredka
               malih kmetij, v Sloveniji se še vedno praznijo vasi, navkljub temu da se na evropski
               in nacionalni ravni borimo za napredek in razvoj podeželja.</p>
               <p>Slovenska ljudstva stranka meni, da je mogoče to stanje obrniti, če bomo znali
               slovenskemu kmetu pokazati možnosti, ga ustrezno motivirati in izobraziti, mu
               pomagali odpreti trg za njegov pridelek, kar prehranska politika s svojimi cilji in
               nalogami zelo dobro predvideva, bomo s tem doprinesli tudi k razvoju in ohraniti
               poseljenosti slovenskega podeželja.</p>
               <p>Sistem zagotavljanja lokalne trajnosti preskrbe s hrano, ki je pridelana naravi in
               človeku prijazen način, po metodah ekološkega in sonaravnega kmetovanja, podpiramo
               tudi zaradi razloga, ker se tovrstni projekti že uspešno izvajajo v drugih evropskih
               državah in kažejo dobre ekonomske rezultate ter hkrati prispevajo k izboljšanju
               prehranjevanja prebivalstva. Z lokalno trajnostno preskrbo je povezana tudi večja
               kakovost hrane, ker ni potrebno izvajati dolgotrajnega transporta, obenem pa je možno
               vzpostaviti tudi dober nadzor, kar zagotavlja dodatno kakovost in zdravstveno
               neoporečnost hrane. Sistemi so se tudi v tujini, v Angliji, Nemčiji, Italiji in tudi
               na Danskem izkazali za dobro lokalnega kmeta, saj mu je s tem zagotovljen stalen trg
               in povpraševanje po sveži hrani, obenem pa so se izboljšale tudi prehranjevalne
               navade prebivalcev.</p>
               <p>Parlamentarna skupina Slovenske ljudske stranke podpira usmeritev predloga
               resolucije o nacionalnem programu prehranske politike 2005 do 2010 in verjame, da se
               bodo zastavljene strategije na področju varovanja zdravja preko aktivnosti
               zagotavljanja zdrave in uravnotežene prehrane, varnosti hrane ter vzpostavitve
               sistema lokalne trajnostne preskrbe ustrezno implementirane v praksi in doprinesle
               veliko koristnega in dobrega k izboljšanju zdravja in prehranjevalnih navad
               slovenskih državljanov, k izboljšanju socialnoekonomskega statusa slovenske kmeta in
               k razvoju slovenskega podeželja.</p>
            </sp>
            <sp who="SDZ4:PečeSašo">

               <speaker>PODPREDSEDNIK SAŠO PEČE:</speaker>

               <p>Slišali smo zadnje stališče poslanske skupine, tako smo končali s predstavitvijo
               stališč, sledi splošna razprava o predlogu resolucije. Na podlagi prijavljenih dajem
               besedo kolegu Janku Vebru.</p>
            </sp>
            <sp who="SDZ4:VeberJanko">

               <speaker>JANKO VEBER:</speaker>

               <p>Hvala za besedo in lep pozdrav vsem. Resolucija o nacionalnem programu prehranske
               politike za obdobje 2005 do 2010 je zagotovo eden od zanimivejših dokumentov, ki ga
               sprejemamo tudi v državnem zboru. Gre za dokument, ki zagotovo vključuje zelo širok
               spekter vseh tistih, ki pri uveljavljanju tega programa morajo sodelovati. Gre seveda
               tako za povsem enostavne principe, če temu tako rečemo, spoštovanja etičnih načel
               vseh udeležencev v živilski verigi od predelave, pridelave, distribucije in trženja
               hrane do seveda tudi soodgovornosti vseh tako resornih politik kot seveda tudi samih
               politik ohranjanja in krepitev zdravja. Vse to zasledimo in na to resolucija v svojem
               gradivu opozarja, bo pa zagotovo treba veliko truda vložiti v to, da resolucija
               zaživi tudi v praksi. Pogosto smo vezani na zelo jasna navodila pri javnih naročilih,
               kjer je pač običajno tudi kriterij najnižja cena in ne predvsem kvaliteta živila, ki
               ga potem ponudiš v nadaljevanju v tej verigi. In velikokrat je tudi sam izgled
               izdelka in oprema nekega izdelka, ki ga ponujajo v trgovini, povezana s tem, da se
               raje odločiš za izdelek, ki je lično opremljen, in mogoče potem spregledaš tudi tisti
               delček, ki pa govori o sami kvaliteti tega izdelka. Tudi reklamiranje izdelkov
               oziroma vloga medijev je izjemno pomembna pri teh postopkih. Tako je prepletanje
               interesov od čisto ekonomskih do tistih, ki preživijo s proizvodnjo določenega
               izdelka, izjemna. Zato bi rad poudaril predvsem to, da bo treba vložiti izjemno
               veliko truda vseh resorjev v to, da se ta nacionalni program poskuša v čim večji meri
               tudi uveljavljati.</p>
               <p>Bi pa zaradi tega rad posebej izpostavil tudi vlogo nevladnih organizacij, kajti
               velikokrat se srečujemo z nezaupanjem v javnosti do nekih uradnih institucij, pri
               čemer je ta občutek pogosto tak zaradi tega, ker se te institucije težje odzivajo na
               neke spremembe, ker morajo spoštovati določena pravila, procedure, hierarhijo, in se
               potem velikokrat v prehranski politiki, če govorimo o njej, zgodi marsikaj, kar pri
               teh institucijah lahko zaznamo kot prepočasno odzivanje. In nevladne organizacije
               imajo prednost v tem, da se lahko bistveno hitreje odzovejo bodisi na neko dogajanje
               v trgovinah, pri medijih, proizvajalcih, skratka, imajo po mojem mnenju izjemno
               pomembno vlogo in prav je, da se jih poskuša pri njihovem delovanju spodbujati tudi
               naprej, tudi skozi ukrepe prehranske politike. Zdi se mi, da bi na ta način lahko
               dobili predvsem zaupanje do nekega konkretnega izdelka, ki se pojavlja na trgu in s
               katerim bi lahko dosegli potem bistveno boljšo kvaliteto prehranjevanja kot pa sicer,
               če sledimo neki ozki tržni logiki.</p>
               <p>Menim, da že s to razpravo v državnem zboru in s to proceduro, ki jo pač ta dokument
               ima, bomo po mojem mnenju prispevali k temu, da se poskušamo zavedati tega problema
               in da je možno organizirati življenje na veliko racionalnejši način, če upoštevaš vse
               elemente, ki so zapisani v tej prehranski politiki. Zato bom to resolucijo o
               nacionalnem programu prehranske politike podprl, pri čemer si želim, da bi v čim
               večji meri zaživela tudi v praksi. Hvala.</p>
            </sp>
            <sp who="SDZ4:PečeSašo">

               <speaker>PODPREDSEDNIK SAŠO PEČE:</speaker>

               <p>Hvala, gospod Veber. Besedo dajem kolegici Kucler Dolinar. Izvolite.</p>
            </sp>
            <sp who="SDZ4:KuclerDolinarMojca">

               <speaker>MOJCA KUCLER DOLINAR:</speaker>

               <p>Hvala lepa. Pred nami je resolucija o nacionalnem programu prehranske politike. Jaz
               jo bi sicer raje poimenovala resolucijo o državnem programu prehranske politike. Tako
               kot ob tej resoluciji kot o drugih programih, ki jih sprejemamo tukaj v državnem
               zboru, res ne vem, zakaj se tako ogibamo besed <q>"država, državno, državna"</q>.</p>
               <p>Torej resolucijo, ki jo imamo pred seboj, mi je predstavljala izredno zanimivo
               branje, ne le kot delovno gradivo za pripravo na sejo, temveč predvsem z vidika
               priporočil, ki nam jih daje in mi jih daje v pomislek tako pri vsakodnevni pripravi
               hrane kot pri uživanju le-te. Predvsem pa tudi zato, ker mislim, da dokument pomeni
               neko protiutež vsem reklamnim sporočilom, s katerimi nas dnevno zasipavajo. In ravno
               v teh dneh smo lahko v dnevnem časopisju brali, da je eden od oglaševalcev hrane na
               priporočilo oziroma zahtevo zdravstvene inšpekcije moral oglaševalsko akcijo o
               določenem napitku ustaviti oziroma prilagoditi, ker ta ni bila vodena pod pogoji naše
               zakonodaje oziroma s sodelovanjem ministrstva. Poleg tega je potem tu še cela vrsta
               knjig in revij, iz katerih se lahko podučimo o zdravi prehrani, pa vendarle potem
               srečamo tudi nasprotujoče si informacije.</p>
               <p>Menim, da bi morali vsebino resolucije res razširiti med največji krog državljanov,
               tudi spričo dejstva, kot smo ga danes že slišali, da ima v Sloveniji samo polovica
               prebivalcev normalno telesno težo, samo tretjina normalen holesterol, samo tretjina
               normalno telesno težo in da se kar polovica nas nezdravo prehranjuje. Tudi zase sem
               ugotovila, da prehranjevanje ni čisto v skladu s predloženo resolucijo.</p>
               <p>Med posebej ogroženo skupino spadajo otroci in mladostniki. To se mi zdi še posebej
               zaskrbljujoče. In resolucija si je zastavila zelo ambiciozne cilje, za dosego katerih
               pa ne bo dovolj samo sodelovanje različnih ministrstev in nosilcev nalog, temveč bomo
               morali sodelovati tudi mi sami, torej posamezniki, ker pri nas se v končni fazi vse
               začne in konča. Resolucija sicer ugotavlja, da večji gospodarski razvoj vpliva na
               zdrave prehrambene navade, vendar pa sama menim, da si ob stresu, ob hitrem tempu
               življenja vzamemo vse manj časa za kuho pa tudi za prehranjevanje. Prehranjevanje jee
               večji del postalo tudi v smislu, gremo hitro nekaj pojest, potem pa nazaj na delo in
               si tisti pravi, prijetni obred privoščimo le še ob koncu tedna.</p>
               <p>Še posebej pa je potrebno in smiselno vplivati tudi na ozaveščanje pridelovalcev in
               predelovalcev hrane o načinih zdrave prehrane, o kakovostnem okolju, o postopkih
               konzerviranja, transporta. Posebej zanimivo in koristno se mi zdi tudi priporočilo
               ravnateljem šol in dijaških domov, da naj ne nameščajo avtomatov za sladke in
               gazirane brezalkoholne pijače v šolske stavbe.</p>
               <p>Gotovo je z dejanskimi argumenti podprta tudi ideja in napotilo, da naj bi imeli
               prednost pri dobavi hrane v šolske obrate lokalni proizvajalci hrane, saj bi na ta
               način vplivali na razvoj lokalnih pridelovalcev in tudi na razvoj kmetijstva. Vendar
               pa ta predlog, da bi bil čisto izrecno v neki resoluciji ali zakonodaji zapisan, v
               celoti ne bo vzdržal tiste pravne presoje v smislu javnih naročil, vendar pa bi rada
               tukaj apelirala predvsem na pripravljavce razpisnih dokumentacij in pogojev, da
               predvsem, kadar gre za prehrano otrok in mladostnikov, dajejo poseben poudarek pri
               oblikovanju dodatnih meril, tako da bodo imela določeno ceno, določeno težo, torej,
               da težo ne bo imela le cena pri izbiri, temveč tudi drugi kriteriji, predvsem
               certifikati o, na primer, zdravi in varni pridelavi hrane.</p>
               <p>Za konec nam torej vsem skupaj želim čim več zdravju koristnih jedi in obrokov. V
               bodoče tudi vse manj primerov, za katere smo danes tudi že slišali, ko posamezniki,
               ne le z denarjem, temveč tudi s hrano komaj shajajo iz meseca v mesec, kaj šele, da
               bi lahko sestavljalo jedilnik v celoti v skladu s smernicami resolucije. Resolucijo
               bom podprla.</p>
            </sp>
            <sp who="SDZ4:CukjatiFrance">

               <speaker>PREDSEDNIK FRANCE CUKJATI:</speaker>

               <p>Hvala, gospe Kuclerjevi. Naslednji ima besedo gospod Alojz Sok.</p>
            </sp>
            <sp who="SDZ4:SokAlojz">

               <speaker>ALOJZ SOK:</speaker>

               <p>Hvala lepa, spoštovani predsednik. Minister s sodelavko, kolegice poslanke in
               poslanci! Rad bi se dotaknil te resolucije v luči predsednika odbora za kmetijstvo,
               ki je to resolucijo obravnaval, sprejel tudi nekaj amandmajev, vendar žal ti
               amandmaji na odboru za zdravstvo niso bili potem dokončno sprejeti.</p>
               <p>Moja kolegica je prej v uvodni predstavitvi v imenu Nove Slovenije nekako svojo
               razpravo zaključila in je rekla, da je navada železna srajca. Sam pa bi dodal, da se
               pravzaprav prehranske navade v celotni Evropi, tako tudi pri nas, ker pač živimo v
               nekem obdobju izobilja, zelo hitro spreminjajo. Rekel bi, da sem sam v teh letih
               opazil in doživel na tem področju velike spremembe. Reklame z različnimi vitkimi
               damami, ki se kažejo in reklamirajo različne izdelke, potem reklamiranje živil, ki so
               zdrava za srce, kampanja proti holesterolu in tako naprej je pač spremenila te
               prehranske navade. In res je, kot so nekateri že razmišljali, da se danes srečujemo
               na eni strani s pojavi debelosti - in tudi sam spadam v to kategorijo prebivalstva,
               ki bi moral nekoliko poskrbeti za to -, na drugi strani pa lahko opažamo še večji
               problem, ko se srečujemo z različnimi oblikami podhranjenosti. In se mi zdi, da je
               včasih ta oblika podhranjenosti veliko težje ozdravljiva kot pa zmanjšanje telesne
               teže. V tem tekstu je sicer tudi o tem nekaj govora, ampak mislim, da se temu pojavu
               v naši državi predvsem skozi šolski sistem ne daje dovolj velika vloga in pozornost.
               Sam pa vem, kakšne probleme imamo starši z najstnicami, ki so pod vplivom teh modnih
               trendov in kaj vse ne počnejo, da bi bile, kot danes pravijo, kul in tako naprej.</p>
               <p>V tej predstavitvi sem tudi slišal, češ, kako bo sedaj poskrbljeno za kmetijstvo,
               vendar sam kot predsednik odbora tega ravno v tem tekstu ne vidim zapisanega na
               takšen način. In še enkrat povem, da mi je zelo žal, da odbor za zdravstvo ni pokazal
               toliko želje in volje, da bi katerega od amandmajev odbora za kmetijstvo, ki pa so
               šli v to smer, da se poveča neposredna prodaja s strani proizvajalcev, kmetov,
               dejansko tudi sprejel. V odboru ste na žalost te amandmaje popravili. Dobro, ne
               rečem, prvi amandma ni bil pomemben, ampak amandma k poglavju 6.3.1, kjer smo
               eksplicitno zapisali <q>"povečati neposredno prodajo"</q>, to je pa sistem, ki ga poznajo
               danes v sosednji Avstriji. V samem gradivu oziroma tej resoluciji, ki jo imamo pred
               sabo, sicer piše <q>"spodbuditi razvoj lokalnih ekonomij in podeželja."</q> Vendar, kaj to
               pomeni? Mi lahko ta razvoj spodbujamo, kakor hočete. Če pa ti ljudje nimajo možnosti
               neposredno prodati, ja, kaj mu pomaga, če pridela tono zelja, pa mu to zelje ostane
               doma na njivi. Nič mu ne pomaga. Mi lahko samo proizvodnjo spodbujamo, kolikor
               hočemo, če ne bomo omogočili, da se to da na enostaven način tudi neposredno prodati
               v šole, bolnišnice, vrtce in tako naprej, da ne naštevam. V tem kontekstu jaz ne
               vidim tega zapisanega na takšen način, kakorkoli je bilo rečeno, da je ta dokument
               nastajal v nekem daljšem obdobju prejšnje vlade in da pravzaprav to sprejemamo sedaj
               na začetku tega mandata.</p>
               <p>Enako je ciljal tudi amandma k poglavju 6.3.2.1 - pospeševanje ponudbe in
               povpraševanju po kakovosti in zdravju prijazni hrani. Na odboru za kmetijstvo smo
               ponovno sledili temu cilju in smo uvedli pojme, kot so med cilji, direktna prodaja,
               potem kmet direktno prodaja in tako naprej. To v tem tekstu, ki je danes na voljo in
               ki ga je odbor za zdravstvo na žalost spremenil, ni na takšen način zapisano. Sicer
               so tu neki teksti, neki po moje nenatančno definirani cilji. Če niso natančno
               zapisani, jih bo težko slediti. Jaz bi seveda si želel, da bi v Sloveniji, ne da si
               izmišljamo neko toplo vodo, ampak da sledimo recimo sistemu, ki ga poznamo v sosednji
               Avstriji. V sosednji Avstriji danes imate številne male predelovalne obrate, ki
               prodajajo neposredno na lokalna tržišča ali pa neposredno k določenim uporabnikom. Na
               žalost smo pri nas v prejšnjih štirih letih sprejemali predpise, ki so absolutno to
               preprečevali, zato pa danes nimamo nobene tovrstne manjše klavnice, cela področja so
               v Sloveniji, kjer ni pravzaprav nikakršnega tovrstnega obrata. Enako je tudi s
               predelovalno živilskimi obrati in tako naprej. Jaz mislim, da je pred to vlado
               izredno velika odgovornost in pa pred vsemi nami, da bomo seveda sledili tem ciljem.
               Ko smo na odboru za kmetijstvo te amandmaje sprejeli, sem nekako domneval, da smo
               naredili ta del svoje naloge in da bo to tudi v to resolucijo na takšen način
               vneseno. Žal sem se zmotil in bi mogel očitno odbor za kmetijstvo storiti veliko več
               v tej smeri, kot pa smo.</p>
               <p>Potem je eno od vprašanj, kjer jaz vidim neko disfunkcijo. Recimo, če gledam
               področje kmetijstva, ta država vlaga veliko denarja v samo selekcijo na področju
               živinoreje. In to dela vsa Evropa. Veliko delamo na tem, da se selekcionira, ne vem,
               krave na proizvodnjo mleka z več tolšče, z več beljakovinami, na drugi strani pa
               potem propagiramo seveda uporabo nemastnega mleka, ravno tako skozi reklamiranje,
               zelo so pa popularni razni uvoženi jogurti z raznimi oznakami kot so lahki, light, in
               tako naprej. Kaj pravzaprav hočemo na tem področju doseči? Potem je škoda, da tolika
               sredstva vlagamo v samo pospeševanje, potem je treba to nekako koncepirati in vzeti
               to na znanje in s tem postopkom pravzaprav nehati, ker drugače jaz mislim, da
               povzročamo dejansko škodo. Na eni strani vlagamo, na drugi strani pa propagiramo
               nekaj drugega. In še to vam povem, problematizirati uporabo mleka in reči, da so
               otroci predebeli zaradi uporabe mleka, ne, otroci so debeli zato, ker danes sedijo
               pred računalniki, ker jih v šolo vozimo. Če grem jaz pogledat fotografijo izpred 40,
               50 let, ko smo izključno zaradi mleka na podeželju preživeli, če ne bi bilo mleka, ne
               vem, saj je bilo mleko zjutraj, zvečer pa opoldne, meso je dejansko bilo redko na
               mizi, pa ni bilo debelosti, ker smo se veliko več morali gibati. Danes pa se otroci
               pravzaprav ne gibljejo in to je tisti, po moji oceni, osnovni razlog. Prav tako ne
               vidim nobenih pravih razlogov, da se problematizira uporaba rdečega mesa. Ne vem, kje
               so razlogi, da lahko enostavno rečemo, da je to meso zdravju tako škodljivo, da
               delamo vse, da se zmanjša ta proces v živinoreji kjer prav tako v področje reje,
               živinoreje, na področju prašičereje vlagamo ogromna sredstva. Prav tako se to
               pospešuje. Se pravi, hočem pokazati na to, da je treba celotno politiko potem v neki
               državi uravnotežiti na takšen način, da ne bo prihajalo na eni strani do vlaganj, na
               drugi strani pa do reklame proti. Da zaključim. Če danes greste v katero od teh
               evropskih držav, in mi največ hodimo v Belgijo zaradi Bruslja, ni zajtrka, kjer vam
               ne bodo postregli slanine, jajc in pa njihovega masla, izdelanega na različne načine.
               S tem pospešujejo čim večjo uporabo tega. Hvala lepa.</p>
            </sp>
            <sp who="SDZ4:CukjatiFrance">

               <speaker>PODPREDSEDNIK FRANCE CUKJATI:</speaker>

               <p>Hvala gospodu Soku. Besedo ima gospa Majda Širca. Izvolite.</p>
            </sp>
            <sp who="SDZ4:ŠircaMajda">

               <speaker>MAJDA ŠIRCA:</speaker>

               <p>Hvala lepa. Resolucija o nacionalnem programu prehranske politike zagotovo je ena
               politična usmeritev v državi. Je, kot vsi po vrsti ugotavljate, pomembna in si
               pridružujem temu sporočilu in tudi mislim, da bi moral ta Poročevalec državnega zbora
               biti knjižna publikacija, kajti prav v osveščanju in prepoznavanju vprašanj, ki so
               vezana na zdravo prehrano in dobro počutje državljank in državljanov na tem področju,
               je ključno sporočilo, kaj hoče država s takim nacionalnim programom doseči. Zagotovo
               je pri obravnavi prehranske politike vsako razmišljanje vedno v konfliktu dveh
               interesov. Interesov, ki sledi tržni logiki, in interesov, ki želi slediti družbeno
               osveščenemu pogledu zdravega življenja. In tržno gospodarstvo, tržna logika pritiska
               oziroma se zajeda v princip želje po zdravem življenju. Konec koncev vemo, da je
               zdrava prehrana ne uvožena, ekološko pridelana, bistveno dražja kot tista, ki lepo
               izgleda in ki je cenovno bistveno bolj dostopna, mogoče tudi manj bogatim slojem
               prebivalstva. V tem smislu bi verjetno bile finančne posledice, ki bi jih lahko
               izračunali na osnovi takega nacionalnega programa enormne. Ampak kot rečeno, to vidim
               kot neko vrednostno usmeritev, celo tako detajlno napisano, da so tako rekoč že
               kuharski recepti v njem, kar je pomembno.</p>
               <p>Seveda naj poudarim, da to ni nek produkt, neka raziskava, neko razmišljanje in
               analiza, ki bi se zgodila v enem dnevu, ampak se vidi, da je sledila več letnim
               raziskavam, razmišljanjem, in da je lepo, da ga je sedanja vlada prevzela. Zanimivo
               je tudi, da v pregledu, ki smo mu priča te dni, dela prejšnje vlade, je kar nekaj
               poudarkov o tem, da je prejšnja vlada posvetila precej pozornosti preventivi in
               preventivni dejavnosti na področju zdravstva, kamor nedvomno tudi zdrava prehrana in
               druge usmeritve sodijo, in da se je proračun ministrstva za zdravje na tej točki
               bistveno povečal oziroma, kot je navedeno, celo za 90% seveda v kontekstu tudi
               bolnišničnega zdravljenja, ampak predvsem za 2 milijardi 700 na področju preventivne
               dejavnosti. Upam, da bo sedanja usmeritev nove vlade sledila tovrstnim poudarkom,
               tovrstnim delovanjem tudi na področju osveščanja. Sama sem z veseljem pozdravila
               tiste aktivnosti, ki so šle v propagandno medijsko kampanjo na področju zdravega
               življenja. Vsi smo sledili ne samo džambotom, ampak tudi aktivnemu pozivanju ljudi k
               zdravemu življenju, za katerega je nudil vzor celo sam minister.</p>
               <p>Pozorna sem bila pri poročilu sedanje vlade, ki je ocenjevala prejšnji mandat tudi
               na opozorila, da je ministrstvo za zdravje, njega izpostavljam zaradi tega, ker je
               eden izmed krovnih nosilcev tega nacionalnega programa, čeprav vemo, da so tukaj
               močno vključeni tudi ministrstvo za kmetijstvo in oba sedanja šolska resorja pa tudi
               ministrstvo za okolje in prostor. Skratka, pozorna sem bila na omembo, da je
               ministrstvo za zdravje kljub temu, da naj bi menda ogromno zaposlovalo, vendarle
               kadrovsko še vedno pomanjkljivo zasedeno na tistih uradih oziroma na tistih področjih
               znotraj svoje sestave, ki bodo pomembno vplivale tudi na izvajanje te resolucije,
               kajti edini cilj te resolucije je, da se izvaja, ne pa, da ostane na papirju.</p>
               <p>Minister omenja, da je ta pomanjkljiva kadrovska sestava še posebej vidna na
               zdravstvenem inšpektoratu, na uradu Republike Slovenije za kemikalije in na upravi za
               varstvo pred sevanji. V tem smislu, ne glede na, kot pravim, dosedanje bohotenje
               kadrov na zdravstvenem ministrstvu, upam, da boste poskrbeli, da se bo bohotilo tudi
               tukaj. Seveda zdravje pa ni odvisno od mandatov, kot je dejal moj predhodni
               sogovornik, gospod Jelinčič, odvisno je - njegova preventiva in program prehranske
               politike je odvisen od volje. Kot pravim, če ima vlada sedaj tako napisan program,
               upam, da bo znala skrbeti, da bodo ti konflikti, ki sem jih omenila na začetku in ki
               dejansko tlačijo vse sodobne družbe, konflikti med zaslužki in med zdravo prehrano,
               čim boljše sanirani.</p>
               <p>Naj še poudarim ali spomnim tiste, ki ste sledili razpravam v prejšnjem mandatu ob
               sprejemu zakona, ki ste mu nekateri rekli kar Kebrov zloglasni zakon in je omejeval
               porabo alkohola, tobačnih izdelkov pa tudi tisti zakon o varnosti živil in
               materialov, ki prihajajo v stik z živili, kako z dilemami in kako z nelagodji so bili
               obravnavani ti zakoni, ki so se nekako imenovali kar prohibicijski. Danes sem že
               govorila, da za določene teme so vedno potrebni določeni časovni razmisleki in
               presledki in da čas prinaša določene odgovore.</p>
               <p>Danes se ugotavlja, da morebiti so bili še celo premalo prohibicijski, če omenjam
               zakon o omejevanju alkohola in tobačnih izdelkov, saj smo zasledili v izjavah, da
               morebiti velja premisliti, da bi jih še bolj zadrgnili oziroma še bolj omejili, kot
               smo jih, kot jih je prejšnji minister z velikimi napori uveljavljal v slovenski
               družbi.</p>
               <p>Tako sem tudi sledila poročilu, ki ga je vlada včeraj na področju ministrstva za
               zdravje predložila javnosti, kjer je zapisano, da nekateri ukrepi aktivno uvedenih
               preventivnih programov s področja zdravega sloga, prej omenjeni alkoholni in tobačni
               zakon, pa tudi tisti z živili, ki prihajajo v stik z drugimi materiali, se bodo
               pokazali oziroma učinki teh zakonov se bodo pokazali šele v prihodnosti. Menim, da so
               se že in da pravzaprav so že vgrajeni tudi v nekatere oddelke in nekatera poglavja
               tega programa nacionalne prehranske politike.</p>
               <p>Kar bi človek seveda na koncu priporočal vladi, je samo, da nadaljuje s tako
               delikatno in osveščevalno akcijo in pomembno za zdravo življenje še naprej, da se še
               naprej aktivno vključuje v čim bolj jasno in glasno osveščanje na to temo, ker le tu,
               kot pravim, vidim nišo, kajti včasih je težko dokazati, da je polnozrnati kruh, ki je
               bistveno dražji od navadnega, bolj zdrav in da je domača zelenjava in sadje, četudi
               ni tako bleščeča in tako popolnih oblik, kot tista uvožena in cenejša iz tujine, za
               vse nas bolj zdrava. Hvala lepa.</p>
            </sp>
            <sp who="SDZ4:CukjatiFrance">

               <speaker>PREDSEDNIK FRANCE CUKJATI:</speaker>

               <p>Hvala, gospe Širci. Besedo ima gospod Sajovic, izvolite.</p>
            </sp>
            <sp who="SDZ4:SajovicBorut">

               <speaker>MAG. BORUT SAJOVIC:</speaker>

               <p>Hvala lepa, gospod predsedujoči. Kolegice, kolegi! Prehransko politiko in pa to
               resolucijo in pa strategijo bom na vsak način podprl, kajti ravno na tem področju
               vidim eno izmed svetlih točk, ki lahko obetajo lepšo prihodnost slovenskemu
               kmetijstvu, kajti ravno na področju ekološke pridelave hrane se lahko Slovenija kosa
               z ostalimi evropskimi državami, drugače so pa možnosti in pa primerljivosti
               slovenskega kmetijstva proti evropskemu kmetijstvu tako skromne, da glede na količino
               in pa na maso v Sloveniji rezultate težko dosegamo, z lahkoto pa jih bomo dosegli pri
               kvaliteti, kajti naše okolje je sorazmerno dobro ohranjeno in če bomo pametni nam
               seveda tako kaže tudi naprej. Na tem področju bi se bilo zgledovati po nekaterih
               evropskih državah, ki hitro uvajajo ekološko kmetijstvo. In tu nam ni treba pogledati
               daleč. Že naši sosedje Avstrijci so ena izmed tistih držav, kjer imajo delež
               ekološkega kmetijstva največji v svetu. Včeraj sem nekje prebral, da je danes na
               svetu 26 milijonov hektarov površin, ki se jih obdeluje na ekološki način. Samo v
               zadnjem letu se je delež teh površin povečal za 2 milijona hektarov, kar je izredno
               veliko. Avstrija je ravno tista dežela, ki vodi na tem področju. Od evropskih držav,
               po katerih bi se splačalo zgledovati, bi bila tu pomembna še Švica, nekaj manj
               Italija in pa potem skandinavske države. V Evropi je takšnih površin danes že 10%.
               Jaz mislim, če bomo to zadevo podprli, s tem pa seveda našemu potrošniku omogočali
               tudi soliden dohodek, da bo to ekološko pridelano, bolj varno in pa bolj zdravo hrano
               lahko tudi kupoval, kajti takšna hrana bo za nekaj odstotkov prav gotovo dražja, kot
               pa je tista hrana, ki se pridela na nek drugačen način. Ne nazadnje mi v tej zgodbi
               večkrat pride na misel tudi odnos do te trgovine, eden od velikih slovenskih mega
               trgovcev, znan kot dober sosed, je seveda večkrat na tapeti, vendar moram pa reči to,
               da ravno ta prodaja na svojih policah kar 70%, 72% hrane, ki je slovenskega porekla.
               In temu bi pa v primerjavi z ostalimi trgovci lahko rekel, da na tem področju branimo
               nacionalni interes. To se pravi, pri teh zadevah naj ne gre samo za ceno, pač pa gre
               za kvaliteto, zdravje in pa življenje. Hvala lepa.</p>
            </sp>
            <sp who="SDZ4:CukjatiFrance">

               <speaker>PREDSEDNIK FRANCE CUKJATI:</speaker>

               <p>Hvala, gospodu Sajovicu. Besedo ima gospod Jože Tanko. Prosim.</p>
            </sp>
            <sp who="SDZ4:TankoJože">

               <speaker>JOŽE TANKO:</speaker>

               <p>Hvala lepa za besedo in tudi vse lepo pozdravljam. Resolucije so tudi pomembni
               dokumenti, saj na načelni ravni opredeljujejo odnos in smernice oziroma nakazujejo
               bodoča ravnanja na posameznih področjih, ki jih potem obdelamo z zakoni ali pa recimo
               z letnimi načrti. Značilnost velike večine resolucij, ki smo jih sprejemali do sedaj,
               je bila predvsem ta, da so vzbudile relativno veliko medijsko pozornost, da jih je
               spremljalo veliko besed, da so se v njih zapisale pomembne ugotovitve in načrti,
               vendar pa se kasneje ti cilji niso ravno preverjali oziroma še manj izvajali in
               dosegali. Skratka, v veliki meri so bile same sebi namen. Takšne so bile večinoma
               skoraj vse resolucije s katerimi smo se srečali tudi v prejšnjem mandatu. Ta
               resolucija tudi posega na pomembno področje, področje prehranske politike, na katerem
               je še ogromno rezerv in tudi veliko pomanjkljivosti.</p>
               <p>Sam se bom omejil na eno področje, to je na poglavje mladostniki, in to predvsem na
               srednješolsko mladino, na vajence in pa dijake. Gre za del populacije, ki ima zdaleč
               najslabše urejene prehrambene pogoje, in to ne samo v našem izobraževalnem sistemu,
               ampak v celotni populacijski strukturi. Gre za skupino okrog 100.000 oseb, ki je v
               najintenzivnejši duhovni in telesni rasti. Vse raziskave, ki so bile narejene,
               narejenih je pa bilo precej, so pokazale na izredno slabe prehrambene navede dijakov.
               Jedo premalo, tudi premalokrat, obroki so neustrezni. Večina jih ne zajtrkuje,
               kasneje tudi ne malica, če pa že, se več ali manj poslužujejo samo hitre prehrane.
               Toplih obrokov razen na redkih lokacijah oziroma redkih šolah ni mogoče dobiti.
               Neurejena, neredna in pomanjkljiva prehrana pa tudi slaba prehrana precej vpliva tudi
               na sam šolski proces, saj se povečuje razdražljivost, znižuje se zbranost dijakov, s
               čimer zagotovo padejo tudi učni rezultati in izrazito se povečuje dovzetnost za
               številne deviantne pojave, kot so recimo nasilništvo, droge, alkohol in tudi druge
               oblike slabih navad ali morda celo kriminala. Na tem srednješolskem področju
               Slovenija v zadnjih 60-ih letih ni storila praktično ničesar in daleč zaostaja za
               evropskimi standardi. V mnogih evropskih državah je prehrana dijakov v srednjih šolah
               celo brezplačna. Naše šole pa niso niti ustrezno opremljene, nimajo ustreznih menz,
               niti nimajo ustrezno prirejenih urnikov, niti ostala infrastruktura temu ni
               prirejena. Večina dijakov v srednjih šolah je odsotnih osem do enajst ur, imajo
               zacementiran urnik, zelo kratek odmor in mnogi prvi resen obrok zaužijejo šele pozno
               popoldan. V prejšnjem mandatu sem dvakrat predlagal, da bi to področje ustrezneje in
               boljše uredili, saj tri ali štiriletno neustrezno prehranjevanje v najobčutljivejšem
               obdobju pušča nepopravljive zdravstvene in tudi druge težave. Vendar takratna
               politična večina ni dopuščala, da bi zakona sprejeli in pristopili k reševanju tega
               področja. Pomembnejša je bila politika kot vse drugo. Mlado telo, gospod Gaber, sicer
               veliko zdrži, zato posledice večinoma niso bile takoj vidne, pa še takrat, ko so se
               ugotovile, so se ponavadi pripisovale drugim vzrokom kot recimo pomanjkljivi
               prehrani. Marsikaj se je ugotovilo šele na naboru, sedaj pa ko tega nabora ni več, se
               bo pa še kasneje. Moram reči, da sem bil kar razočaran, tako nad stališčem obeh
               bivših ministrov, tako za šolstvo kot za zdravje. Predvsem minister za zdravje je v
               svojem delu veliko oziroma nesorazmerno pozornost posvetil reševanju raznim
               marginalnim problemom, na primer umetnemu oplojevanju zdravih samskih žensk, povsem
               prezrl pa je kljub številnim opozorilom in pobudam veliko skupino ljudi, to je
               vajence in dijake, ki so, kot sem v uvodu že rekel, izjemno velika skupina. Verjetno
               je tudi slabše mladostniško prehranjevanje eden od pomembnih vzrokov, da Slovenci
               doživimo krajšo življenjsko dobo v primerjavi z mnogimi evropskimi, še posebej pa
               alpskimi narodi. In pa, to je marsikdaj tudi pomemben vzrok, da se v tem produktivnem
               ustvarjalnem obdobju, pomladostniškem, pojavljajo tudi velike odsotnosti z dela
               zaradi boleznin, ki imajo tudi vzrok v tej slabi prehrani v mladosti. Menim, da
               dobrega gospodarskega razvoja ni možno graditi na pretirani bolniški odsotnosti.
               Menim, da je smiselno, da bi se dijaška prehrana uredila na istih principih kot
               študentska. Smiselno je, da se uvedejo statusne olajšave, namesto da se uporabljajo
               razni prirejeni oziroma socialni korektivi.</p>
               <p>Menim tudi, da je treba prav reševanju teh mladostnih težav nameniti bistveno več
               pozornosti, bistveno več volje in bistveno več denarja. Menim tudi, da ta resolucija
               nudi podlago za bolj celovit in bolj resen pristop pri urejanju srednješolskih
               prehranskih težav. Zato upam, da bo vlada tudi v prihodnosti v tem mandatu posvetila
               temu vprašanju bistveno večjo pozornost. Hvala lepa.</p>
            </sp>
            <sp who="SDZ4:CukjatiFrance">

               <speaker>PREDSEDNIK FRANCE CUKJATI:</speaker>

               <p>Hvala gospodu Tanku. Kot zadnji ima besedo še gospod minister v imenu vlade. Gospod
               Gaber, niste prej govorili, da bi bili napačno razumljeni in bi imeli pravico do
               replike. Bo pa ostal čas, ki vam ga bom dal za razpravo na koncu, če dovolite. Gospod
               minister, izvolite.</p>
            </sp>
            <sp who="SDZ4:BručanAndrej">

               <speaker>ANDREJ BRUČAN:</speaker>

               <p>Lep pozdrav vsem! Spoštovani gospod predsednik, poslanke in poslanci! Današnja
               razprava je zanimiva zaradi tega, ker je pokazala nekako splošno podporo tej
               resoluciji, kot sem namreč razpravo razumel. Dejansko je današnji predlog resolucije
               plod dolgoletnega dela in usklajevanja. Pa kljub temu je še v zadnjem času bilo treba
               urediti nekatere spremembe v prvotnem predlogu, predvsem usklajenost s kmetijstvom
               glede lokalne trajnostne preskrbe, potem tudi uskladitve z gospodarsko zbornico na
               področju varnosti živil in podobno. Nekako prvič v zgodovini samostojne Slovenije ali
               pa nasploh Slovenije imamo pred seboj medresorsko in interdisciplinarno usklajen
               strateški dokument, ki je s predvidenimi sistemskimi ukrepi in preventivno
               promocijskimi aktivnostmi usmerjen k zmanjševanju zdravstvenih posledic nezdravega
               prehranjevanja in nezdravega življenjskega sloga prebivalcev Slovenije.</p>
               <p>Resolucija o nacionalnem programu, ki je pred nami, je zaradi vključevanja številnih
               strokovnjakov s področja javnega zdravja, kmetijstva, šolstva ter drugih pomembnih
               področij nastajala, kot sem rekel, več let in je plod trdega medresorskega in
               interdisciplinarnega dela ter številnih usklajevanj. Na podlagi natančnih analiz
               stanja ter posledic nezdravega prehranjevanja na zdravje so bili s pomočjo številnih
               strokovnjakov identificirani tudi ključni problemi na področju celotne živilske in
               prehranske verige. Le-ti predstavljajo dobro osnovo in vodijo k izvedbi celovitih
               strategij in ukrepov, ki bodo s svojimi aktivnostmi, nalogami in identificiranimi
               nosilci služili za izboljšanje trenutnega stanja na področju prehranjevanja in
               prehranjevalnih navad prebivalcev Slovenije. Posebej so izpostavljene medresorne
               aktivnosti za spodbujanje in vzpostavljanje lokalne trajnostne preskrbe, ki bo
               podpirala lokalne ekonomije in razvoj podeželja. Nekatere pripombe v razpravi v zvezi
               z nesprejetimi amandmaji so deloma vezane tudi na področje spremembe zakonodaje, ki
               je potrebna, da bi vse te amandmaje tudi kasneje umestili v to resolucijo. Se bomo pa
               potrudili, da jih bomo lahko v tem obdobju še dopolnili. Kakšni so razlogi, da
               Slovenija potrebuje lastno prehransko politiko? Podatki študij in raziskav kažejo, da
               kar tri četrt Slovencev oboleva in umira zaradi kroničnih bolezni, predvsem bolezni
               srca in ožilja in raka, obolevajo prej in pogosteje, kot v povprečju v EU, obenem pa
               imamo velike razlike v zdravju glede na posamezna območja v Sloveniji in tudi med
               samimi populacijskimi skupinami. Imamo visok nivo dejavnikov tveganja za kronične
               bolezni. Imamo nezdrave prehranjevalna navade, ki so izrazitejše v vzhodni Sloveniji
               in so slabši tam, kjer so tudi slabši kazalci zdravja. Velike razlike v
               prehranjevalnih navadah se kažejo tudi v posameznih socialnih, poklicnih, starostnih
               skupinah in tudi med moškim in ženskim spolom in kaj je v Sloveniji neuravnoteženost
               pridelave živil in preskrba trga s prehranskimi smernicami, premalo pridelajo
               zelenjave in sadja.</p>
               <p>Srednjeročni prehranski cilji v Sloveniji od 2005 do 2010 so naslednji: zvečati
               uživanje zelenjave in sadja, prehranske vlaknine in pa vitamina C in kalcija, zvečati
               delež izključno dojenih otrok do šestega meseca starosti in ob ustrezni dodatni
               prehrani podaljšati dojenje vsaj do enega leta starosti, zmanjšanje uživanje skupnih
               maščob in predvsem nasičenih maščob ter alkohola, zmanjšati delež debelosti med
               odraslimi in preprečiti nadaljnje naraščanje debelosti med otroki in mladostniki.
               Seveda je velikega pomena tudi zdavnaj že ugotovljen problem premajhnega
               prehranjevanja v določenih starostnih skupinah in tudi seveda odvračanje od prehrane
               na sploh z znano boleznijo anoreksijo.</p>
               <p>Temeljni cilji prehranske politike so zagotavljanje varnosti hrane vzdolž celotne
               živilske verige in pa vzpostavljanje, ohranjanje in krepitev zdravju koristih
               prehranjevalnih navad vseh prebivalcev, posebno ogroženih, zagotavljanje zadostne
               preskrbljenosti s kakovostjo in zdravju koristno hrano na trajnostni način.</p>
               <p>V resoluciji so torej identificirani ključni problemi, strokovna priporočila, ciliji
               strategije, aktivnosti na vseh treh stebrih prehranske politike ter ključni nosilci
               strategij in aktivnosti za izboljšanje stanja. V vaši pristojnosti sedaj pa je, da to
               resolucijo podprete in tako aktivno prispevate <gap n="..."/><stage xml:id="Redna-04-2005-03-22.stage11">/Opozorilni znak za konec
               razprave./</stage> k reševanju tega perečega zdravstvenega, ekonomskega in socialnega
               problema v Sloveniji. Hvala lepa.</p>
            </sp>
            <sp who="SDZ4:CukjatiFrance">

               <speaker>PREDSEDNIK FRANCE CUKJATI:</speaker>

               <p>Hvala, gospodu ministru za zdravje, dr. Andreju Bručanu. Ker določen čas za razpravo
               še ni potekel, sprašujem ali želi na podlagi prvega odstavka 71. člena poslovnika še
               kdo razpravljati? Gospod Gaber imate besedo.</p>
            </sp>
            <sp who="SDZ4:GaberSlavko">

               <speaker>DR. SLAVKO GABER:</speaker>

               <p>Najlepša hvala, gospod predsednik. Spoštovani gospe in gospodje! Sam bom predlog
               resolucije o nacionalnem programi prehranske politike podprl, ker se mi zdi, da tako,
               kot je pravkar povedal tudi gospod minister, končno zaokrožujemo nek razmislek o tem,
               na kakšen način naj bi to politiko v tej državi vodili. Za razliko od gospoda Tanka
               se mi zdi, da se ne kaže sprenevedati in si tukaj dopovedovati, da smo pravkar
               odkrili Ameriko in da je sedaj pa luč končno posijala na to zemljo slovensko. Po
               njegovem je kar 60 let na primer isto stanje na področju srednjega izobraževanja in
               prehrane. To je izjava, vredna za anale, izjava, ki kaže nepoznavanje področja.
               Veliko let se je poskušalo na tem področju narediti korake naprej. Mislim, da skoraj
               ni bilo garniture, ki si ne bi tako v šolah ko tudi na ministrstvu prizadevala za to,
               da bi se premaknili v smer, ki si jo skupaj želimo, da bi bila kvaliteta prehrane
               boljša, da bi bila prehrana rednejša. Dogajalo se je še lani, čeprav ob tem nekateri
               radi mižijo. Sredstva, ki jih je odobril ta državni zbor za prehrano v srednjih šolah
               so se povečala za nekaj 10%. Res pa je, da ni bila uvedena brezplačna prehrana za
               vse. Jaz tudi danes, ko sem v opoziciji, mislim, da je potrebno zelo temeljito
               razmisliti o tem, kam namenjamo sredstva, komu jih dajemo. Tudi danes, kolega Tanko,
               tako kot pred letom dni, sem prepričan, da tukaj sedijo ljudje, in da jih je kar
               nekaj v Sloveniji, ki lahko prehrano za svojega otroka brez najmanjših težav plačajo
               sami. Da pa obstoji dosti otrok po Sloveniji, ki jim je potrebno plačati več, kot jim
               plačamo ta trenutek, in jim je potrebno plačati zato, da bi se socialna neenakost
               zmanjšala tudi na katerih drugih področjih še marsikaj. Ta tip politike je tisti, ki
               smo ga zasledovali v preteklosti in mislim, da ga bomo tudi v prihodnosti, če bo kaj
               resnega razmisleka.</p>
               <p>Želel bi ob tem, sprejemanju te resolucije čestitati gospe Maučec. Mislim, da je kar
               nekaj časa posvetila temu, da smo našli določeno stopnjo konsenza v državi, da je
               naredila s svojo ekipo prav preboj na področju razmišljanja o prehrani v Sloveniji.
               Preboj, ki ga potrebujemo vsi, tako tisti najmlajši, kot tudi mi tukaj s svojimi
               prehrambenimi navadami. Tako sem prav vesel, da Slovenija zvezno dela korake naprej.
               Še daleč smo od tega, da bomo lahko zadovoljni, lahko pa smo zadovoljni, da ta korak
               tako na področju kmetijstva, pogleda na prehrano tam, v šolah, doma, vendarle delamo
               in mislim, da ga počnemo v pravo smer.</p>
            </sp>
            <sp who="SDZ4:CukjatiFrance">

               <speaker>PREDSEDNIK FRANCE CUKJATI:</speaker>

               <p>Hvala, gospodu Gabru. Besedo ima gospod Gantar. Izvolite.</p>
            </sp>
            <sp who="SDZ4:GantarPavel">

               <speaker>DR. PAVEL GANTAR:</speaker>

               <p>Hvala lepa, gospod predsednik. Zdi se mi, ker je tak čas, da kar nekaj najinih
               kolegov in kolegic sedajle testira prehrambno politiko v državnem zboru, ki se mi
               zdi, da ni slaba in jim seveda želim dober tek.</p>
               <p>Ampak nisem se oglasil zaradi tega. V Evropi, kot vemo, so se in so se izmenjevala
               obdobja izobilja in obdobja lakote. Ko je bila lakota, je bilo hudo. Zdesetkala je
               prebivalcev skupaj z boleznimi, ampak tudi ko je bilo izobilje, ni bilo lahko. Danes
               živimo, vsaj v Evropi, v izobilju. Še nikoli nismo imeli takšnega obilja hrane in
               raznovrstnosti in še nikoli nismo bili tako negotovi, tako zelo negotovi, o tem kaj
               jemo. Imamo bolezni, kot so BSE in druge, potem uvajajo se gensko spremenjeni
               organizmi v hrano. Vse to povzroča negotovost. Naj bo ta negotovost namišljena ali
               realna, pomembno je, da jo ljudje dojamejo kot problem in jo tudi čedalje bolj
               dojemajo. Zato je prav, da na to stanje reagiramo z neko javno sprejeto politiko o
               hrani in prehranjevanju, za katero se zdi, da bo tudi sprejeta konsenzualno v tem
               državnem zboru brez velikih odporov. In prav je, da te teme načenjamo bolj, kot smo
               jih doslej, in seveda pripeljemo do tega, da se bodo prehrambene navade pričele
               spreminjati. Ob tej točki bi rad opozoril še na to, da je pridobivanje hrane in
               pridelava hrane enako pomembna, kot je njeno trošenje. Še pred leti je bilo za
               kreatorje kmetijske politike ekološko kmetijstvo nekaj, kar je obrobnega pomena in s
               čimer se lahko dopolnjuje kmetijska politika in s čimer se ukvarjajo samo čudaki.
               Danes me veseli, da je pravzaprav usmerjenost v ekološko kmetijstvo postala ali pa
               prodrla tako rekoč v jedro kmetijske politike in veliko truda je bilo potrebno, da se
               je to zgodilo. Vsekakor se mi zdi, da je ta resolucija o programu prehranske politike
               primerna podlaga z dobro zamišljenimi ukrepi in lahko spremeni stanje na tem
               področju. Zato ga bom tudi podprl. Hvala lepa.</p>
            </sp>
            <sp who="SDZ4:CukjatiFrance">

               <speaker>PREDSEDNIK FRANCE CUKJATI:</speaker>

               <p>Hvala, gospodu Gantarju. Besedo ima še gospod Tanko. Izvolite.</p>
            </sp>
            <sp who="SDZ4:TankoJože">

               <speaker>JOŽE TANKO:</speaker>

               <p>Hvala za besedo. Poglejte, veliko evropskih držav sofinancira dijaško in vajeniško
               prehrano oziroma prehrano v srednjih šolah. Ko smo pripravljali zakon, smo pravzaprav
               navedli vrsto držav, pet, šest za primerjavo, kjer smo napisali, na kakšen način te
               države urejajo, in to različne države. To so mediteranske, skandinavske in tudi
               srednjeevropske države. In temu problemu prehranjevanja očitno te države posvečajo
               bistveno večjo pozornost, kot jo posvečamo v Sloveniji.</p>
               <p>Drugi problem je pa naslednji. Mi imamo, bi rekel, srednješolski in visokošolski,
               univerzitetni sistem, ki funkcionirata pod približno analognimi pogoji, ne enakimi,
               ampak analognimi, zelo podobnimi, vsaj kar zadeva obremenitve, vsaj kar zadeva
               odsotnosti od doma. Tako v srednješolskem kot v študentskem delu gre približno za
               odsotnost recimo 8 do 11 ur, vendar na področju študentske prehrane je to urejeno
               statusno, to se pravi, s statusom študenta dobiš avtomatsko upravičenost do nakupa
               subvencioniranega bona, in to v visoki stopnji, mislim, da 75%, medtem ko na dijaškem
               delu nekako te potrebe nismo zaznali in smo temu oporekali. Mislim pa, da to ni
               primerno, kajti dijaki so bistveno bolj vezani na svoj izobraževalni proces, bistveno
               bolj vezani na urnik kot študenti, ti imajo le stvari lahko bolj fleksibilno urejeno,
               imajo pa bistveno slabše pogoje. Se pravi, da lahko samo nekaj na hitro kupijo kje ob
               šoli, verjetno to bolj ali manj samo hitro prehrano. Se pravi, avtomatsko tri, štiri
               leta se morajo prehranjevati na nezdrav način s hitro pripravljeno hrano. Študentje
               imajo to stvar od dveh let nazaj bistveno, bistveno boljše urejeno. Mislim, da moramo
               mi kot država bistveno več investirati v to mlado populacijo, ne samo zato, ker jim
               to odrekamo samo zato, ker, ne vem, niso volivci, kot so recimo študentje, ampak
               mislim, da je prav, da bistveno več investiramo tudi iz razlogov, ki sem jih prej
               naštel. In te stvari se nam bodo verjetno relativno zelo hitro povrnile, kajti na
               vsem tem, kar pripeljemo v zrela leta iz mladosti, na tem se gradi. Če pripeljemo
               slabo osnovo, načeto osnovo, potem smo verjetno tem stvarem oziroma boleznim bistveno
               bolj podvrženi, tudi raznim drugim poškodbam, če pridemo z zdravim organizmom v ta
               srednja leta, potem lahko tudi delamo bolj produktivno in tudi bolj kvalitetno.
               Mislim, da je to področje potrebno urediti ne iz raznih špekulativnih razlogov, ampak
               tudi iz drugih razlogov, predvsem iz teh zdravstvenih. In analogija je narejena,
               kajti številne evropske države se ne ukvarjajo s problemom, ali kdo prihaja iz takšne
               ali drugačne družine, ampak to zadevo nekako statusno rešujejo in s tem že v principu
               v načelu prisilijo tiste, ki se za to odločijo, da ob relativno visoki subvenciji
               uživajo zdravo hrano. Mislim, da tudi ta država bo morala slej ko prej priti do neke
               podobne rešitve. Hvala lepa.</p>
            </sp>
            <sp who="SDZ4:CukjatiFrance">

               <speaker>PREDSEDNIK FRANCE CUKJATI:</speaker>

               <p>Hvala gospodu Tanku. S tem zaključujem splošno razpravo o predlogu resolucije. Ker k
               dopolnjenemu predlogu resolucije ni bilo vloženih amandmajev, bomo o resoluciji v
               skladu s časovnim potekom seje zbora odločali danes v okviru glasovanj, pol ure po
               končani 6. točki dnevnega reda oziroma najkasneje ob času, določenem za glasovanje.</p>
               <p>S tem prekinjam to točko dnevnega reda.</p>
               <p>Prehajamo na <title>6. TOČKO DNEVNEGA REDA - OBRAVNAVO PREDLOGA ODLOKA O SPREMEMBAH IN
                  DOPOLNITVAH ODLOKA O PROGRAMU PRODAJE DRŽAVNEGA FINANČNEGA IN STVARNEGA PREMOŽENJA
                  ZA LETI 2004 IN 2005.</title>
               </p>
               <p>Predlog odloka je v obravnavo zboru predložila vlada Republike Slovenije. Predlog
               odloka je obravnaval odbor za finance in monetarno politiko kot matično delovno telo.
               Najprej bi dal besedo predstavniku vlade, nato pa bo dobil besedo predsednik odbora
               za finance in monetarno politiko. Prosim predstavnika vlade, da stopi k ambonu.
               Izvolite, Gorazd Perenič, državni sekretar na ministrstvu.</p>
            </sp>
            <sp who="SDZ4:PereničGorazd">

               <speaker>GORAZD PERENIČ:</speaker>

               <p>Hvala in lepo pozdravljeni! Vlada je v skladu z določilom 80.č člena zakona o javnih
               financah, ki določa, da je za vsako prodajo premoženja potrebno soglasje državnega
               zbora, na podlagi predlogov, ki so se nabrali od različnih organov in organizacij,
               pripravila te spremembe odloka, ki so pred vami.</p>
               <p>Gre za stvarno premoženje, za katerega državni organi ocenjujejo, da je poslovno
               nepotrebno ali da ga je iz drugih razlogov <stage xml:id="Redna-04-2005-03-22.stage12">(prevelikih stroškov vzdrževanja,
               dotrajanosti in podobno)</stage> racionalno odprodati. Vlada predlaga te spremembe, ker so v
               zadnjega pol leta državni organi prišli do nekaterih novih ugotovitev glede tega
               premoženja. Nabrali so se novi predlogi in vsi ti predlogi so vključeni v ta odlok. V
               odloku so od premoženja večje vrednosti, nepremičnin, starega vladnega letala, tudi
               manjše stvari, vredne tudi samo nekaj tisoč tolarjev. Žal, zakon o javnih financah,
               takšen kot je sedaj v veljavi, zahteva soglasje državnega zbora za vse premoženje in
               zato je pač v odlok uvrščeno popolnoma vse premoženje, za katero vlada želi, da se
               proda.</p>
               <p>Postopki za odprodajo - odlok daje samo dovoljenje - so seveda urejeni z veljavnimi
               predpisi. Predvidena je pri večjih vrednostih tudi cenitev, javna dražba in tako
               naprej. Ta ocenjena vrednost, ki je v odloku navedena, je samo nek približek, bolj
               pesimističen približek, to ni tista vrednost, za katero bi dajali soglasje, da se
               premoženje proda, ampak se bo ta ugotovila na javni dražbi.</p>
               <p>Ravno tako pa so v skladu z določili zakona o javnih financah in uredbe, izdane na
               njegovi podlagi, vsa sredstva, ki so tako pridobljena, prihodek državnega proračuna
               in se strogo namensko uporabijo za vzdrževanje oziroma nakupe stvarnega premoženja.
               Poleg tega morda še to, da se vlada zavzema in bo tako tudi predlagala, da se
               ustrezno popravi zakonodaja, tako da v bodoče ne bi bilo več potrebno z odlokom
               državnemu zboru odločati o vsaki malenkosti, ker so trenutno ti postopki, najprej
               pridobivanja soglasja, potem cenitve in tako naprej za premoženje, ki je manjše
               vrednosti, dražji od vrednosti samega premoženja. Posebej tam, kjer gre za premoženje
               izjemno nizkih vrednosti. V odloku boste videli, da tudi premoženje ki je vredno samo
               nekaj tisoč tolarjev, kjer seveda že sam postopek - cenitev in prodaja - bistveno, za
               nekajkrat presega vrednost takega premoženja. Hvala.</p>
            </sp>
            <sp who="SDZ4:CukjatiFrance">

               <speaker>PREDSEDNIK FRANCE CUKJATI:</speaker>

               <p>Hvala, gospodu Pereniču. Besedo dajem predsedniku odbora za finance in monetarno
               politiko, gospodu Bojanu Starmanu, izvolite.</p>
            </sp>
            <sp who="SDZ4:StarmanBojan">

               <speaker>BOJAN STARMAN:</speaker>

               <p>Hvala lepa, gospod predsednik. Spoštovane poslanke in poslanci! Odbor državnega
               zbora Republike Slovenije za finance in monetarno politiko je na 1. seji dne 2.3.2005
               kot matično delovno telo obravnaval predlog odloka o dopolnitvah odloka o programu
               prodaje državnega, finančnega in stvarnega premoženja za leti 2004 in 2005, ki ga je
               državnemu zboru Republike Slovenije na podlagi prvega odstavka 80. člena zakona o
               javnih financah v obravnavo predložila vlada Republike Slovenije. Predhodno smo
               pridobili mnenje zakonodajno-pravne službe, v katerem se poudarja, da je predvsem
               predlog odloka preskopo obrazložen. Le-ta ne sledi odločbam 3. točke prvega odstavka
               13. člena in še zlasti določbam drugega odstavka 80. člena zakona o javnih financah,
               ki določa, da se kupnina, najemnina in odškodnina za državno oziroma občinsko stvarno
               premoženje uporabijo le za izgradnjo, nakup in vzdrževanje stvarnega premoženja
               države. V tej zvezi bi bila potrebna precej širša obrazložitev v smeri porabe
               sredstev države.</p>
               <p>Na seji odbora so prisostvovali poleg zakonodajno-pravne službe tudi predstavniki
               ministrstva za javno upravo in servis skupnih služb vlade Republike Slovenije.</p>
               <p>Razpravo je oteževala pomanjkljiva vsebinska obrazložitev predloženega odloka, tako
               po izraženem mnenju posameznih razpravljavcev kot prej omenjene zakonodajno-pravne
               službe, tako z vidika nejasnih razlogov za prodajo posameznih vrst premoženja, še
               posebej nepremičnin, zemljišč in objektov, kot tudi uporabe sredstev kupnine. V tej
               zvezi je bilo predvsem izraženo stališče, da bi bila predložitev obravnavane novele
               odloka bolj smiselna takrat, ko bo državnemu zboru predložen rebalans državnega
               proračuna za letošnje leto, pri čemer bi bila sicer potrebna nujna dopolnitev
               vsebinske obrazložitve odloka in navedenih ocenjenih zneskov tudi pri tistih vrstah
               premoženja, katerega knjigovodska vrednost je nič. S sočasno obravnavo predloženega
               odloka z rebalansom bi seveda bilo tudi jasno definirano, kje se bo ta denar,
               pridobljen s prodajo tega premoženja, tudi porabil. Pojavlja se tudi že prej omenjena
               smiselnost obravnave malenkosti v vrednosti par tisoč tolarjev in seveda velikih
               vrednosti in nepremičnin. Zato je bilo tudi na seji odbora postavljeno vprašanje, kot
               je bilo že povedano s strani predstavnika vlade, da bi bilo potrebno nujno korigirati
               zakon o javnih financah in zakon o izvrševanju premoženja v 80. točki, kar se tiče
               odprodaje državnega premoženja.</p>
               <p>Ravno tako se je postavilo vprašanje na odboru, da bi bilo potrebno določeno
               premoženje ponuditi najprej lokalnim skupnostnim in občinam, v primeru, da bi ga te
               koristile, da ne bi prihajalo, kakor to določa 21. člen zakona o skladnem regionalnem
               razvoju v svojem drugem odstavku, kar bi omogočalo brezplačen prenos na občine, na
               ustrezne lokalne skupnosti, da bi bilo to namenjeno za uspešen razvoj teh območij.</p>
               <p>Kljub navedenemu je odbor sprejel nekatere amandmaje in tudi predlog zakona o
               odprodaji državnega premoženja za ti dve leti. Amandmaji so bolj redakcijske narave,
               zato predlaga odbor, da se predlagani odlok sprejme z dopolnitvenimi amandmaji, ki so
               priloženi v poročilu, in da dopolnjeni predlog ga državni zbor sprejme. Hvala.</p>
            </sp>
            <sp who="SDZ4:CukjatiFrance">

               <speaker>PREDSEDNIK FRANCE CUKJATI:</speaker>

               <p>Hvala, gospodu Starmanu. O predlogu odloka dajem besedo predstavnikom polanskih
               skupin. Stališče poslanske skupine Demokratske stranke upokojencev Slovenije bo
               predstavil gospod Vili Rezman. Imate besedo, izvolite.</p>
            </sp>
            <sp who="SDZ4:RezmanVili">

               <speaker>VILI REZMAN:</speaker>

               <p>Hvala lepa, gospod predsednik. Odlok, o katerem govorimo, je sprejet za daljše
               časovno obdobje in zato je tudi povsem običajno in normalno, da z ozirom na
               spremenjene okoliščine, potrebe in možnosti sprejemamo dopolnitve in spremembe tega
               odloka. V generalnem smislu bomo mi iz naše poslanske skupine podprli ta predlog,
               podpiramo tudi amandmaje, imamo pa nekaj pomislekov oziroma želimo poudariti nekaj
               problemov, nekateri pa so bili že danes omenjeni, katerim bi se naj vlada v
               bodočnosti tudi še posvetila.</p>
               <p>Prvič, gre za to, da so te okvirne ocene vrednosti zelo relativne, ampak to ni tak
               problem, ker bo trg to že korigiral in postavil tisto tržno ceno, ki je pravšnja.</p>
               <p>Drug problem je problem smiselnosti, kar je bilo danes že poudarjeno, smiselnosti na
               enak način prodajati in odločati o tej prodaji velike vrednosti in pa minorne
               vrednostni ali pa celo tiste, ki nimajo nobene vrednosti, razen uporabne, ker
               uporabno vrednost pa nekateri objekti vendarle še imajo. Iz tega takoj izvira
               naslednji problem, da namreč prodajamo že prodano. Mi danes odločamo o nekaterih
               stvareh, ki so že zdavnaj v drugih rokah, ki so jih tisti, ki z njimi opravljajo, že
               zdavnaj prodali in so prav ravnali, kar se tiče gospodarstva, ker imeti nek
               avtomobil, ki je pokvarjen celo leto v garaži, plačevati zanj popravila, zavarovanje
               in ne vem kaj še vse, najbrž ni gospodarno, hkrati pa morajo čakati na to odločitev,
               da se bo to, kar je že storjeno, smelo storiti. To ni zgolj ugibanje. Takšne primere
               jaz, pa še kdo drug, tudi poznam.</p>
               <p>Naslednji problem, ki je tukaj takoj opazen, je problem centraliziranosti odločanja,
               ko lahko ugotovimo, da niti o tisti opremi, o tistih iztrošenih računalnikih in ne
               vem čem še vse ne smejo odločati ljudje, ki opravljajo sicer z institucijami, ki so
               mogočne institucije, ki opravljajo z več stomilijonskimi ali pa milijardnimi
               vrednostmi skozi tekoče leto, ne morejo pa odprodati neke opreme, ki je definirana
               kot oprema brez vrednosti. Ugotavljamo torej, da so upravitelji v tem smislu
               pravzaprav brez slehernih kompetenc. In kadar kompetenc ni, takrat tudi ni mogoče
               pričakovati kaj posebej velike odgovornosti. Ljudje, ki imajo večmilijonske bruto
               osebne dohodke, ne morejo odločati o odprodaji nekega premoženja, ki je vredno 5.500
               tolarjev, na primer, ali pa ki ni vredno nič.</p>
               <p>Naslednji problem, ki bi ga radi omenili, je problem evidence neaktivnega, poslovno
               nepotrebnega, celo obremenjujočega državnega premoženja, ki se kaže direktno kot
               državno premoženje ali pa kot premoženje v paradržavnih institucijah. To je po mojem
               kdaj pa kdaj tudi škodljivo, kajti tiste občine, ki terjajo plačilo nadomestila za
               uporabo stavbnega zemljišča za te objekte, so seveda s tem zadovoljne, ampak država
               na ta način zapravlja denar, namesto da bi pravočasno poiskala tistega investitorja,
               ki bo to vrednost znal potem tudi v poslovnem prometu obračati. Naj nek tak primer
               povem. V moji občini imamo kočo, ki je že tri leta zaprta, koča, ki je bila zelo
               dobro obiskana, ki je v državni lasti, za katero se je stotine ljudi podpisalo in
               prosilo prejšnjega ministra in sedanjo ministrico, vključno z mano, naj vendarle
               nekaj ukrenejo, pa sploh nismo bili deležni odgovora, ne pozitivnega ne negativnega,
               kot da se nič ni zgodilo. In to premoženje mirne duše propada, ni v uporabi, je v
               škodo in nam tudi v ne prevelik ugled. Zato smo mi tudi tisti, ki zastopamo stališče,
               da je treba kar se da veliko in smotrno prenesti na lokalne skupnosti, če bodo znale
               te seveda racionalneje uporabljati to premoženje. Med drugim je nekaj od tega
               napisanega tudi v koalicijski pogodbi, kjer piše nekaj o zemljiških skladih in
               podobnih stvareh, ki naj bodo v podporo razvoju v lokalnih skupnostih.</p>
               <p>Naj končam samo še z ugotovitvijo, da bo poslanska skupina DeSUS to podprla in
               pričakuje, da bo vlada oziroma ministrstvo nekatere naše predloge tudi upoštevalo in
               sprejelo ustrezne ukrepe.</p>
            </sp>
            <sp who="SDZ4:CukjatiFrance">

               <speaker>PREDSEDNIK FRANCE CUKJATI:</speaker>

               <p>Hvala gospodu Rezmanu. Gospod Miro Petek bo predstavil stališče poslanske skupine
               Slovenske demokratske stranke. Prosim.</p>
            </sp>
            <sp who="SDZ4:PetekMiro">

               <speaker>MIRO PETEK:</speaker>

               <p>Hvala za besedo, gospod predsednik. V poslanski skupini SDS bomo podprli predlagani
               odlok o spremembah in dopolnitvah odloka o programu odprodaje državnega finančnega in
               stvarnega premoženja za leti 2004 in 2005. Seveda bomo podprli tudi vloženi amandma,
               da se iz prodaje črta tisti del, ki govori o zemljiščih in objektih nekdanjega
               vojaško-medicinskega centra Rimske Toplice.</p>
               <p>Najprej bi rad poudaril, da v poslanski skupini SDS ne nasprotujemo temu, da bi
               Rimske Toplice našle dobrega lastnika in dobrega gospodarja. To bi se moralo zgoditi
               že pred dobrim desetletjem. In vse, kar se je dogajalo s tem objektom in kar se še
               dandanes dogaja s tem zdraviliščem, je velika sramota. Zato je nujno, da se zadeva
               hitro in dokončno uredi. Toda ker gre za prodajo premoženja Republike Slovenije, je
               potrebna ustrezna mera previdnosti in pozornosti tudi s strani poslancev. Razpolagamo
               z obširno dokumentacijo okrog najema in potencialne prodaje tega kompleksa. V tej
               dokumentaciji je več nejasnosti, ki bi jih morala vlada pred dokončno odločitvijo
               tudi razčistiti. Prejšnja vlada je v lanskem letu s tem poslom namreč nenavadno
               hitela. Pogodba o ustanovitvi stavne pravice med vlado in družbo MRC -
               medicinsko-rehabilitacijski center - je bila podpisana 3. decembra lanskega leta. To
               je na dan, ko smo v tem parlamentu že volili novo vlado. Aneks k pogodbi o najemu
               nepremičnin je vlada sklenila 2. decembra lani, torej dan, preden smo v tem
               parlamentu volili novo vlado. Pogodbo o najemu je vlada podpisala nekaj mesecev prej,
               28. septembra 2004. V imenu vlade je te dokumente podpisovala ministrica brez
               listnice Zdenka Kovač. Pri tem je zanimivo ali čudno, kakor hočete, da je na pogodbo
               kot najemnik zapisan MRC - medicinsko-rehabilitacijski center, na dokumente pa je
               vselej pritisnjen žig MRC - medicinsko-rekreacijski center. Ob tako pomanjkljivi
               pogodbi ali nedoslednosti se zastavlja splet novih vprašanj in tudi sama veljavnost
               pogodb.</p>
               <p>Od leta 2000 pa do odhoda prejšnje vlade je bilo okrog Rimskih Toplic precej
               živahno. Prvi razpis leta 2000 je bil javni razpis in takrat je vlada z družbo Barsus
               MC že podpisala predkupno pogodbo o oddaji nepremičnin v dolgoročen najem oziroma
               zakup s pravico najemnika do predčasnega odkupa. V lanskem letu, bilo je 30. junija
               2004, je nastal predlog pogodbe o oddaji nepremičnin med vlado RS, Barsusom ter MRC.
               V tej pogodbi pa je zapisana ugotovitev, da je izhodiščna vrednost zgradb in
               funkcionalnih zemljišč, ki so predmet pogodbe, več kot 985 milijonov tolarjev. Do
               podpisa te pogodbe ni prišlo. Ta pogodba pa je predvidela najem teh nepremičnin v
               Rimskih Toplicah za 50 let in letno najemnino v višini 2,5% od ocenjene vrednosti. V
               kasnejši in podpisani pogodbi o kratkoročnem najemu tega kompleksa, datirani 28.
               septembra lanskega leta, pa je zapisana cenitvena vrednost 180 milijonov tolarjev in
               letna najemnina 4,5 milijona tolarjev. Ta pogodba o najemu pa predvideva tudi opcijo
               odkupa po sicer že omenjeni ceni 180 milijonov tolarjev. Vlada je predpogodbo z
               družbo Barsus odpravila 28. junija lanskega leta. Zatem se je odločila za nov poskus,
               tokrat ne za javni razpis, temveč za javno ponudbo, in izbrana je bila že omenjena
               družba MRC. Pri tem ne bo odveč dodati, da je ustanovitelj družbe MRC - medicinsko-
               rehabilitacijski center prav družba Barsus MC. Po zadnjih razpoložljivih podatkih, ki
               so mi bili dostopni na svetovnem spletu, je bilo v tej družbi zaposlenih nič
               delavcev. Javni sklad RS za regionalni razvoj in ohranjanje poseljenosti slovenskega
               podeželja je družbi Barsus MC dne 28.6.2004, torej mesec dni pred razveljavitvijo
               predpogodbe, že odobril posojilo za revitalizacijo Rimskih Toplic v višini dobrih 258
               milijonov tolarjev. Ta sklep so 22.11. lanskega leta razveljavili in na isti dan
               odobrili posojilo MRC - medicinsko-rehabilitacijskemu centru v višini 300 milijonov
               tolarjev. O ceni 180 milijonov tolarjev, kolikor je predvidena morebitna kupnina, bi
               se dalo razpravljati. Kot smo že omenili, ena ocenitev se vrti okoli slabe milijarde
               tolarjev. Ta kompleks zajema 61 parcel s površino zemljišč več kot 230 tisoč
               kvadratnih metrov in za 28 stavbnih pravic z več kot 11 tisoč kvadratnimi metri
               sedanjih stavbnih površin. Neprecenljivo bogastvo je tudi v zdravilni vodi, ki jo
               letno nateče več kot milijarda litrov.</p>
               <p>Vsa ta dogajanja mečejo sum na to, da so bili razpisi prirejeni na kožo točno
               določenega subjekta. Pozivamo vlado, da čim prej razčisti, kaj se je v teh letih
               dogajalo, prouči pravne posledice sklepanja teh poslov in zagotovi čim hitrejšo
               transparentno in pošteno prodajo zdraviliškega kompleksa Rimske Toplice. Hvala.</p>
            </sp>
            <sp who="SDZ4:CukjatiFrance">

               <speaker>PREDSEDNIK FRANCE CUKJATI:</speaker>

               <p>Hvala gospodu Miru Petku. Gospod Vili Trofenik bo predstavil stališče poslanske
               skupine Liberalne demokracije Slovenije.</p>
            </sp>
            <sp who="SDZ4:TrofenikVili">

               <speaker>VILI TROFENIK:</speaker>

               <p>Hvala za besedo. Lep pozdrav vsem zbranim.</p>
            </sp>
            <sp who="SDZ4:CukjatiFrance">

               <speaker>PREDSEDNIK FRANCE CUKJATI:</speaker>

               <p>Ali bi lahko stopili pred ambon, prosim lepo.</p>
            </sp>
            <sp who="SDZ4:TrofenikVili">

               <speaker>VILI TROFENIK:</speaker>

               <p>Pri obrazložitvi predloga o dopolnitvah odloka o programu prodaje državnega
               finančnega in stvarnega premoženja predlagatelj utemeljuje predlog dodatne prodaje
               premoženja z utemeljitvijo, da je predlagano premoženje za prodajo poslovno
               nepotrebno in ga je zaradi tega smiselno prodati. Z navedeno utemeljitvijo se je
               sicer možno strinjati, pa vendar se podobno kot pri obravnavi podobnih programov v
               preteklosti ponovno potrjuje neustreznost zakonskih rešitev, tako glede smiselnosti
               obravnave predloga programa prodaje premoženja, nepomembne vrednosti v državnem zboru
               kot tudi pomanjkanje kriterijev za uvrstitev premoženja med poslovno nepotrebna
               premoženja, pa naj gre za prevozna sredstva, med katerimi najdemo v programu
               najstarejše vozilo staro 15 let, najmlajše vozilo 2 leti, kakor tudi ustrezno
               pomanjkanje kriterijev za nepremičnine. Vsekakor so nujno potrebne spremembe veljavne
               zakonodaje v smislu, da se v državnem zboru obravnava samo premoženje od določene
               vrednosti navzgor. V skladu z zakonom o javnih financah se letni program prodaje
               državnega premoženja pripravi v postopku priprave državnega proračuna. Predlagana
               sprememba programa prodaje državnega premoženja za leto 2005 je bila posredovana v
               obravnavo državnemu zboru izven okvira sprejema državnega proračuna oziroma njegovega
               rebalansa, kar je sicer zakonsko dopustno, vendar pa se postavlja vprašanje namenske
               porabe kupnin. V osnovi naj bi bile kupnine namenjene za nakup oziroma gradnjo in
               vzdrževanje stvarnega državnega premoženja, predloženi akt pa ne opredeljuje namena
               porabe kupnin in se pojavlja iz tega vidika vprašanje, še zlasti, ker gre za postopek
               izven postopkov sprejemanja državnega proračuna oziroma rebalansa. V seznamu
               predvidenega dodatnega premoženja, predvidenega za prodajo v letu 2005, se nahajajo
               tudi nepremičnine, ki bi jih bilo možno nameniti za pospeševanje skladnega
               regionalnega razvoja s prenosom na zainteresirane lokalne skupnosti, v skladu z
               določili zakona o pospeševanju skladnega regionalnega razvoja. V ta name smo
               pripravili tudi ustrezen amandma, saj ni definiran postopek prenosa premoženja na
               lokalne skupnosti, če so za to zainteresirane.</p>
               <p>Naša poslanska skupina, glede na povedano, ne more podpreti predlagane spremembe
               letnega programa prodaje državnega premoženje oziroma bi ga lahko podprli, če bi bil
               omogočen prenos nepremičnin na zainteresirane lokalne skupnosti v smislu pospeševanja
               razvoja in če bi kupnine namenili za zmanjšanje proračunskega deficita ali manjkajočo
               lastno udeležbo za pridobivanje sredstev iz Evropske skupnosti. Hvala.</p>
            </sp>
            <sp who="SDZ4:CukjatiFrance">

               <speaker>PREDSEDNIK FRANCE CUKJATI:</speaker>

               <p>Hvala gospodu Trofeniku. Gospod Dušan Kumer bo predstavil stališče poslanske skupine
               Združene liste socialnih demokratov. Izvolite.</p>
            </sp>
            <sp who="SDZ4:KumerDušan">

               <speaker>DUŠAN KUMER:</speaker>

               <p>Hvala, gospod predsednik, za besedo. Spoštovane kolegice in kolegi! V poslanski
               skupini Združene liste socialnih demokratov nismo zadovoljni s tako na hitro in
               površno pripravljenim dopolnjenim odlokom o prodaji državnega premoženja. Prav tako
               postavljamo tudi vprašanje, zakaj tega odloka vlada ni pripravila istočasno z
               rebalansom proračuna, ki ga napoveduje še pred poletjem. Zakaj se preprosto tako
               mudi? Osnovna ugotovitev predlaganega odloka namreč je, kar se je ugotavljalo tudi v
               razpravi na matičnem odboru in je ne nazadnje opozorila tudi zakonodajno-pravna
               služba, da praktično nima nikakršne temeljitejše vsebinske obrazložitve, tudi v
               tistem delu priloge odloka ne, ki se nanaša na odprodajo nepremičnin in zemljišč
               večje vrednosti. Ali se bo vlada držala zakona o javnih financah, predvsem drugega
               odstavka 80. člena, ki izrecno določa, da se kupnina lahko uporabi le za gradnjo,
               nakup in vzdrževanje stvarnega premoženja? To ni jasno. Nič od tega v obrazložitvi ni
               navedenega niti nakazanega. To seveda lahko navaja na upravičen dvom, da se je to
               storilo zavestno in ne po nerodnosti.</p>
               <p>Prav tako v Združeni listi socialnih demokratov menimo, da ko je govora o odprodaji
               nepremičnin, počitniških kapacitet, se vlada in pristojno ministrstvo obnašata povsem
               neracionalno, negospodarno in nekorektno, tako do delavcev, zaposlenih v državni
               upravi, kot do socialnih partnerjev. Najmanj, kar bi bilo pričakovati, je, da bi se
               pred pripravo odloka sestali skupaj s sindikati državnih in družbenih organov in
               skupaj z njimi ugotovili, ali je res treba te kapacitete odprodati ali najti
               kakršnokoli drugačno rešitev. Na primer, da se prisluhne predlogu, da se najprej
               naredi popis vseh počitniških objektov, tako na Hrvaškem kot v Sloveniji - tega ni
               malo -, ki so v lasti državnih in družbenih organov, se realno oceni njihova vrednost
               in se nato da v upravljanje nekomu, ki je za to zainteresiran. Denimo, da se ustanovi
               družbo v organu, v kateri bi sedeli tudi ljudje z ministrstva in predstavniki
               zaposlenih v javni upravi, ki so ne nazadnje, bodimo pošteni, v preteklih letih
               prispevali v te objekte tudi veliko svojega denarja. Ne pa, da se sedaj ti objekti
               prodajajo po smešno nizkih cenah. V katalogu, ki je priloga, imate navedeno, da gre
               za počitniške hišice, o katerih bom nekaj še rekel kasneje, ki se prodajajo tudi po
               petkrat, desetkrat nižji ceni, kot je tržna cena.</p>
               <p>Prav tako bi bilo po mnenju Združene liste socialnih demokratov mnogo bolj
               racionalno, če bi vlada šla naproti občinam pri uresničevanju njihovih razvojnih
               ambicij in jim, recimo, ponudila v upravljanje objekte in zemljišča, na primer,
               ministrstva za obrambo. Še zdaleč ni rečeno, da je najbolj racionalno to, če država
               ali posamezno ministrstvo neko nepremičnino odproda, občina oziroma občinska skupnost
               pa ima za svoj razvoj podobne potrebe in to kupuje na prostem trgu, odkupuje od
               zasebnikov ali celo slamnatih pravnih subjektov, ki so morda v preteklosti to
               odkupili od države.</p>
               <p>Skratka, predvsem ko je govora o nepremičninah in zemljiščih večje vrednosti, bi
               vlada morala najprej preveriti interes v lokalni skupnosti, tako kot pri počitniških
               kapacitetah pri sindikatih, in šele nato iti v odprodajo. Zato v Združeni listi
               socialnih demokratov podpiramo vloženi amandma, ki ga je vložila Liberalna
               demokracija. S tem predlogom odloka in s tem izdelkom je vlada pokazala, da ima dva
               obraza. Prvega kaže že nekaj časa, ko vsak dan poslušamo hvalisanje, kako ministri in
               ostali po resorjih podrobno proučujejo, analizirajo stanje, delajo noč in dan. In
               drugega, ko imamo na mizi konkreten vladni izviren izdelek, ki je pravo nasprotje
               omenjenega hvalisanja. Mislim, da bi ga zavrnil tudi, da uporabim še eno sintagmo iz
               preteklosti, moj izvršni odbor v mojem plavalnem klubu. Imamo namreč lep spisek, v
               katerem se lahko odprodajajo nepremičnine tudi po smešno nizkih cenah. Nekatere celo
               sploh nimajo vrednosti, pa ne gre za majhne stvari. Na primer, poslovni prostor v
               Ljubljani na Kotnikovi v izmeri 600 kvadratnih metrov, ki nima vrednosti oziroma je
               cena nič, ali pa počitniška hiša z garažo velikosti 50 kvadratnih metrov v Dajli, ki
               se prodaja po smešno nizki ceni 6 milijonov sit. Mislim, da približno toliko stanejo
               stopnice do morja, ali pa, stanovanje v Mariboru v izmeri 36.10 kvadratnih metrov za
               vrednost 200 tisoč sit.</p>
               <p>Da državni zbor ne bi dajal bianco menice vladi, da bi se dogajale stvari, ki jih je
               navajal moj predhodnik, kolega Petek, menimo v Združeni listi, da je do priprave
               rebalansa proračuna dovolj časa, se stvari bolje pripravijo, realnejše ocenijo in
               predvsem, da se jasneje vidi, kje in zakaj bodo tako pridobljena sredstva tudi
               uporabljena. Zaradi tega odloka v poslanski skupini Združene liste ne bomo podprli.
               Hvala lepa.</p>
            </sp>
            <sp who="SDZ4:CukjatiFrance">

               <speaker>PREDSEDNIK FRANCE CUKJATI:</speaker>

               <p>Hvala, gospodu Kumarju. Gospod Ciril Testen bo predstavil stališče poslanske skupine
               Nove Slovenije. Izvolite.</p>
            </sp>
            <sp who="SDZ4:TestenCiril">

               <speaker>CIRIL TESTEN:</speaker>

               <p>Hvala lepa za besedo, spoštovani predsednik. Poslanke in poslanci, predstavniki
               vlade. Poslanska skupina Nove Slovenije bo podprla predlog odloka o dopolnilnem
               programu prodaje državnega premoženja, podpiramo tudi amandmaje matičnega odbora in
               tudi amandma poslanske skupine SDS.</p>
               <p>Poslanska skupina bo podprla odlok predvsem iz naslednjih razlogov. Mislimo, da je
               potrebno premoženje, ki se ocenjuje kot poslovno nepotrebno, čim prej prodati. Še
               zlasti zaradi tega, ker so nekateri objekti v zelo slabem stanju. Po našem mnenju bi
               morale že prejšnje vlade na tem področju bolj aktivno delati, ker smo s tem izgubili
               veliko vrednost, ki jo bo težko nadomestiti. Poznam nekaj primerov stanovanj in
               drugih objektov, zlasti tu mislim na vojaške objekte in stanovanja, ki so v zelo
               slabem stanju še v današnjem času.</p>
               <p>Ne strinjamo se pa z amandmajem LDS-a, ker ta amandma predvideva oddajo praktično
               vsega premoženja, ponuja na odprti listi vso premoženje občinam v roku 30-ih dni.</p>
               <p>Sicer bi se strinjali s tem, da se ponudi tistim manj razvitim občinam, v skladu z
               zakonom o skladnem regionalnem razvoju, ki imajo programe za pripravo oziroma za
               izgradnjo obrtnih con, industrijskih con in razne druge razvojne projekte. Ne moremo
               pa se strinjati, da državno premoženje kar povprek podarjamo.</p>
               <p>Veliko debate je bilo na odboru - o čemer danes sicer še ni bilo govora - o
               odprodaji rezidence v Washingtonu. Po našem mnenju je ta odločitev pravilna, še
               posebej zaradi tega, ker je predvideno, da se ta sredstva vložijo v obnovo
               veleposlaništva, ki ga je Slovenija pridobila v sukcesijskem postopku.</p>
               <p>Strinjamo se tudi z ugotovitvami vseh tistih, ki so povedali, da je treba narediti
               razloček med sredstvi manjšiH in večjih vrednosti in da je s tem v zvezi treba
               popraviti zakon o javnih financah.</p>
               <p>Kar se tiče vrednosti nič in malih vrednosti, se sicer strinjamo, da nekatere stvari
               niso pravilno ocenjene. s strani predstavnikov vlade je bilo že nekajkrat povedano,
               da to ne pomeni, da se bodo ta premoženja po teh vrednostih prodala, ampak da bo
               stvar ocene, priprave vsakega posameznega premoženja, potem javne dražbe in šele tako
               bomo prišli do iztržka, ki ga pričakujemo.</p>
               <p>Tako da poslanska skupina Nove Slovenije v tej zvezi ne vidi zadržka in bomo v
               skladu tudi s prejšnjimi našimi stališči podprli predlog odloka. Hvala lepa.</p>
            </sp>
            <sp who="SDZ4:CukjatiFrance">

               <speaker>PREDSEDNIK FRANCE CUKJATI:</speaker>

               <p>Hvala gospodu Testenu. Gospod Josip Bajc bo predstavil stališče poslanske skupine
               Slovenske ljudske stranke. Izvolite.</p>
            </sp>
            <sp who="SDZ4:BajcJosip">

               <speaker>JOSIP BAJC:</speaker>

               <p>Spoštovani gospod predsednik, predstavniki vlade, kolegice in kolegi! Poslanci
               poslanske skupine Slovenske ljudske stranke bomo podprli odlok o programu prodaje
               državnega finančnega in stvarnega premoženja za leti 2004 in 2005. Poslanci poslanske
               skupine pa pričakujemo od sedaj pristojnih organov vlade Republike Slovenije, da bodo
               realizirali obravnavani odlok po vsebini, predvsem v tistem delu, ki govori o prodaji
               ali drugih oblikah, pri čemer poudarjamo <q>"drugih oblikah"</q> razpolaganja s stvarnim
               premoženjem, ki propada več kot 15 let in do sedaj ni bilo volje ali česa drugega, da
               to premoženje dobi dobrega gospodarja, kar do sedaj vlada oziroma njeni organi niso
               bili. Naj navedem le nekaj takih primerov: prazne in razpadajoče kasarne, prazne in
               razpadajoče vojašnice, prazne in razpadajoče stražnice, prazna in razpadajoča
               stanovanja bodisi v stanovanjskih hišah bodisi v stolpnicah in še veliko konkretnih
               primerov bi lahko naštel z območja, s katerega prihajam.</p>
               <p>Poslanska skupina prav tako pričakuje ažurno delo pristojnih organov vlade, da bo
               prišlo do realizacije obravnavnega odloka in da ne bomo v prihodnjem letu ponovno
               obravnavali predloga za spremembo odloka o prodaji stvarnega in finančnega premoženja
               in da bomo spremenili samo vsebino 3. člena ter ob letnici 2001, 2002, 2003, 2004
               dodali še letnico 2005. Prav tako poslanci poslanske skupine pozivamo Vlado Republike
               Slovenije, da v najkrajšem možnem času pripravi celovit seznam predvsem stvarnega
               nepremičnega premoženja, ki je last države ter ga po možnosti pripravi skupaj s
               proračunom za leto 2006 in 2007, se pravi premoženje, ki ga država oziroma vlada ne
               potrebuje za svoje delo, pride v odlok, bodisi za prodajo ali drugo obliko odtujitve,
               pri čemer potem upoštevam vse tiste kolege razpravljalce in razpravljalke, ki ste
               omenjali, da bi lahko del tega premoženja, ki, kot sem rekel, razpada oziroma propada
               že skoraj 15 let, namenijo tudi za skladen regionalni razvoj lokalnih skupnosti
               oziroma območjih, kjer se te nepremičnine posamezne nahajajo.</p>
               <p>Poslanska skupina bo odlok podprla.</p>
            </sp>
            <sp who="SDZ4:CukjatiFrance">

               <speaker>PREDSEDNIK FRANCE CUKJATI:</speaker>

               <p>Hvala gospodu Bajcu. Gospod Sašo Peče bo predstavil stališče poslanske skupine
               Slovenske nacionalne stranke. Izvolite.</p>
            </sp>
            <sp who="SDZ4:PečeSašo">

               <speaker>SAŠO PEČE:</speaker>

               <p>Spoštovani prisotni! Kdor je pazljivo poslušal dosedanjo razpravo predstavnikov
               poslanskih skupin, lahko z gotovostjo reče, da je bilo izpostavljenih kar nekaj
               kvalitetnih pomislekov. Jaz bi se rad na začetku dotaknil ene izmed misli govornika,
               ki je podal stališče svoje poslanske skupine, da bi bilo mogoče smiselno v sam akt
               oziroma v predhodne faze akta vključiti vse tiste partnerje, ki so bolj ali manj
               blizu državni upravi. Govoril je o sindikatu in govoril je o delavcih v povezavi s
               počitniškimi objekti. Po moji oceni bi bilo seveda to v prvotni fazi zelo smiselno. V
               drugi fazi pa bi jaz razširil samo stališče, torej sindikatov v povezavi s
               počitniškimi objekti, tudi na tisto vrsto stanovanjskih objektov v smislu
               razreševanja stanovanjske problematika v okviru zaposlenih v državni upravi. Posebej
               glede na to, da je večji del nepremičnin manjše kvadrature, torej po moji oceni tudi
               zelo primernih, torej če upoštevamo kvadraturo, naj si bo za tako imenovana službena
               stanovanja zaposlenih v državni upravi, govorim predvsem za mlade družine oziroma vse
               tiste, ki jim je to eden od pogojev za opravljanje svoje službe. Glede na seznam
               priloženih nepremičnin oziroma stanovanj, bivanjskih objektov. Po lokacijah je vidno,
               da je to širom po Sloveniji, kar bi seveda po moji oceni pripomoglo dodatno k temu,
               da bi podvojilo smiselnost novega pristopa, kot ga je delno navedel eden izmed
               govornikov poslanske skupine in sedaj nadgrajujemo stvari v imenu Nacionalne stranke.</p>
               <p>Kar se tiče samega akta, ki je danes pred nami, jaz ocenjujem, da gre naj si bo za
               poniževanje državnega zbora. V določenem momentu imamo vsebino predmetov, ki jih
               država prodaja, kakor je uvodničar v začetku povedal, kjer celo cenitve in sami
               postopki prodaje presegajo vrednost. Torej delamo popolnoma nesmisel.</p>
               <p>V drugem primeru gre za nekatere večje stvari, naj si bo za eno izmed starejših
               vladnih letal ali pa seveda nepremičnine v Rimskih toplicah. Ampak kakorkoli gledano,
               jaz se ne nameravam spuščati v strokovnost cenitve, ker za to tudi nisem usposobljen,
               rad pa bi izpostavil kritiko, naj si bo na vlado Republike Slovenije ali pa na
               dosedanje izvajanje poslanskih skupin. V okviru te točke vidimo, da govorimo že kar
               nekaj časa. Bojim se pa oziroma do sedaj pa je bila praksa, da kadarkoli smo govorili
               o prodaji državnega premoženja, institucionaliziranega v obliki bank, nismo temu
               posvetili niti seje v celem prejšnjem mandatu in bojim se, da je ne bomo posvetili
               tudi danes. Kot verjetno veste, se največje stvari v tej naši državi, tiste, ki so
               bile, naj si bo sanirane z izdajo obveznic Republike Slovenije, z zakonom o sanaciji
               bank, na primer, srečujemo in imamo tam resnično ogromne finančne zneske, ampak ne
               prejšnja vlada in ne današnja vlada, to se je včeraj izkazalo, ni pripravljena
               govoriti o sistemu prodaje, na primer bank. Veliko je bilo takih gospodarskih
               subjektov, kjer se pa v državnem zboru nismo s tem srečevali. Srečujemo se z
               vprašanjem prodaje avtomobila. To ni primer danes. Če pogledamo notri 70% alinej, ki
               govorijo, kaj bo država prodala in ali se državni zbor s tem strinja. Ko govorimo o
               avtomobilih, ko govorimo o manj vrednih, se opravičujem, ko govorimo o nepremičninah
               manjše tržne vrednosti, ko pa govorimo o banki, pa državni zbor noče razpravljati.
               Kje je tu logika tega državnega zbora oziroma še boljše se je vprašati, kje je logika
               ali prejšnje vlade ali te vlade?</p>
               <p>Danes boste poslanci in poslanke imeli možnost odločati v okviru prvega glasovanja o
               tem, da bi spregovorili tudi, kakšen bo postopek prodaje Nove Kreditne banke Maribor.
               Iskreno rečeno, zanima me, kdo med vami, predvsem med vladnimi poslanci, ker mislim,
               da boste bili kar v veliki dilemi, če ste še pred tremi meseci na veliko vpili o tem,
               kako transparentna mora biti prodaja, kako iz sistema oziroma iz prihodkov iz naslova
               prodaje mora biti poplačan oziroma zmanjšan javni dolg, kajti v končni fazi javni
               dolg se je povečal ravno na račun oziroma predvsem na račun sanacije bančnega
               sistema, kamor je šel izključno denar v dve banki, ena je Nova Kreditna banka
               Maribor, druga Nova Ljubljanska banka. Govorimo o izjemno visokih zneskih, ampak o
               tistem pa seveda nočemo razpravljati. In to je bojazen oziroma bolje rečeno kritika,
               ki jo s tega mesta podajam. Ukvarjamo se s prodajo avtomobilov, praviloma 70% je
               takih v tem aktu, 70% postavk. Ko pa imamo možnost govoriti o smiselnosti prodaje, o
               kupnini, o bodočem investitorju, o slovenskem nacionalnem razvoju, kar bi banke na
               vsak način morale predstavljati, o tem pa poslanci v štirih letih niso hoteli slišati
               niti enkrat.</p>
               <p>V poročilu, ki je danes pred nami, torej v predlogu odloka nam predlagatelj celo
               pove, kateri so pravni akti prodaje, na koncu, sicer zelo skromna obrazložitev, na
               kar je opozarjala tudi zakonodajno-pravna služba, ampak nas napotuje v osnovi na
               zakon in na koncu na uredbo vlade Republike Slovenije. V drugem primeru, ko pa
               govorim o prodaji državnega premoženja v obliki bank, bančnih naložb, pa nimamo niti
               pravne osnove.</p>
               <p>1994. leta je ob sprejemanju ustavnega zakona na zaprti seji, ker ustavni zakon naj
               bi nosil neko težo, posebej poudarjam, bil sprejet poseben sklep, v katerem je bilo
               govora o tem, če bo država prevzela obveznosti iz naslova slabega dotedanjega
               poslovanja, torej tistih dveh bank, bo država izdala obveznice, zakreditirala oziroma
               zadolžila državljanke in državljane, ampak za to je bil sprejet predlog tedanjega
               guvernerja Narodne banke, na predlog tedanjega finančnega ministra in pa seveda iz
               razprav, vsi verjetno lahko dobite v računalniški mreži Lotus Notes magnetogramski
               zapis, sklep, ki je govoril o prodaji državnega premoženja oziroma celo bolje rečeno,
               o prodaji bank, zaradi katerega bomo državljane nagradili z novim dolgom, bo sprejet
               prvič zakon, zakon o privatizaciji bank. Torej osnova o privatizaciji ali prodaji,
               torej nekaj, kar tukaj imamo, pri dosti večjem premoženju pa nimamo. In v drugem delu
               se je tisti sklep glasil, v tistem delu, da bodo pri prodaji soudeleženi tudi
               državljanke in državljani. Zakaj? Saj smo njih obremenili z vrednostjo sanacije,
               torej z izdajo obveznic. In gospodje in gospe, ocenjujem oziroma iskreno upam, da
               državni zbor v novi sestavi bo podprl predlog, ki bo na glasovanju pod točko 1,
               mislim, da ob 18. uri, o tem, ali naj državni zbor ali ne opravi razprave o prodaji
               Nove Kreditne banke Maribor, o privatizaciji ali pa morebiti, kakor pravijo
               strokovnjaki, da bi bilo veliko bolj smiselno o domači dokapitalizaciji. Verjamem, da
               če so nekoč posamezni poslanci, ki so bili v vladi, danes so v opoziciji, bodo
               podprli to idejo. Iskreno upam, da jo bodo tisti poslanci, ki so nekoč bili v
               opoziciji in na velika usta vpili o tem, kako je potrebno transparentno pristopiti k
               prodaji državnega premoženja, danes to enako naredili. Eden izmed teh poslancev,
               vidim, da mi žuga s prstom. Temu poslancu bom povedal, bom pogledal izpisek
               glasovanja in videl, če je še tako načelen, kot je nekoč bil. Hvala za enkrat.</p>
            </sp>
            <sp who="SDZ4:CukjatiFrance">

               <speaker>PREDSEDNIK FRANCE CUKJATI:</speaker>

               <p>Hvala, gospodu Pečetu. Sledi splošna razprava o predlogu odloka. Besedo ima gospod
               Martin Mikolič. Izvolite.</p>
            </sp>
            <sp who="SDZ4:MikoličMartin">

               <speaker>MARTIN MIKOLIČ:</speaker>

               <p>Hvala lepa, gospod predsednik. Spoštovane kolegice, kolegi, spoštovani predstavniki
               vlade! Dopolnitev programa prodaje državnega stvarnega premoženja, ki je sestavni del
               odloka, je med ostalim zajel tudi nekdanji vojaško-medicinsko rehabilitacijski center
               Rimske Toplice v vrednosti 180 milijonov tolarjev. Rad bi opozoril na nekatera
               dodatna dejstva, zraven tistih, ki jih je že navedel predlagatelj amandmaja, da se ta
               postavka izvzame iz prodaje stvarnega premoženja.</p>
               <p>Na podlagi javnega razpisa z dne 11.2.2000 je bila s podjetjem Barsus Ljubljana
               sklenjena predpogodba o oddaji nepremičnin v dolgoročni najem, zakup s pravico
               najemnika do predčasnega odkupa zdravilišča Rimske Toplice. Ta predpogodba je bila
               sklenjena 15.5.2000 za obdobje največ 6 mesecev.</p>
               <p>Podpisala sta jo takratni minister za delo, družino in socialne zadeve, mag. Anton
               Rop, in direktor družbe Barsus. Kronološko ne bom navajal, kaj vse se je za tem
               dogajalo, ker bi bila to predolga zgodba oziroma je že danes bilo povedano. Bistveno
               je, da družba Barsus ni izpolnila pogojev iz podpisane predpogodbe. Vendar je ta
               predpogodba nehala veljati šele s sporazumom o prenehanju veljavnosti predpogodbe,
               podpisane 29.7.2004. Teden dni pred tem, to je 22.7.2004, je vlada RS sprejela sklep,
               da se z javno ponudbo objavi najem nepremičnega premoženja v okviru kompleksa Rimskih
               Toplic. Javna ponudba z dne 6.8.2004 se je nanašala na uredbo o pridobivanju,
               razpolaganju in opravljanju s stvarnim premoženjem države in občine. Dne 28.9.2004 je
               ministrica brez listnice mag. Zdenka Kovač podpisala pogodbo za najem nepremičnin v
               okviru kompleksa Rimske Toplice.</p>
               <p>Sedaj pa nekaj bistvenih dejstev glede razpisa. V razpisu ni bil opredeljen čas
               najema in tudi ne opcija nakupa nepremičnine. Sporna je dikcija, navedena v 1. členu
               najemne pogodbe, da bo vlada najkasneje do 1.1.2006 vključila predmetne nepremičnine
               v program prodaje državnega premoženja. Istočasno je v 7. členu navedeno, da najemnik
               lahko po 1.1.2006 oziroma tudi prej na podlagi predlaganega sporazuma pogodbenih
               strank uveljavi opcijo nakupa pod pogoji, veljavnimi ob sklenitvi najemne pogodbe,
               med ostalim tudi to, da je cena vrednosti iz pete alineje 1. člena pogodbe, to je 180
               milijonov tolarjev. Iz tega izhaja, če podpiše v letošnjem letu, v prvih mesecih,
               konec leta, do 1.1.2006, vrednost je vedno enaka. Nikakor se ne more v pogodbo o
               najemu vključiti možnosti nakupa, saj se s tem kršijo pravila, ki veljajo za
               sklenitev neposredne prodajne pogodbe. Člen 52 uredbe natančno in taksativno določa
               primere, v katerih je dovoljena sklenitev neposredne pogodbe. V tozadevnem primeru bi
               šlo v primeru prodaje na podlagi najemne pogodbe za očitno kršitev uredbe. Seveda pa
               v 8. členu pogodba govori o investicijskih vlaganjih najemnika, ki zavezuje
               najemodajalca, da mora najkasneje v 30 dneh po ugotovitvi solastniškega deleža
               najemnika le-temu izdati notarsko overjeno zemljiško-knjižno dovolilo za vknjižbo
               solastninske pravice na nepremičninah, ki so predmet najema. To pa pomeni, da bo
               najemnik, v kar ne dvomim, izkoristil to priliko, ko bo postal tudi minimalni
               solastnik, in bo lahko sklenil neposredno kupoprodajno pogodbo z Republiko Slovenijo,
               kar pa je možno po uredbi o razpolaganju s stvarnim premoženjem države in občine.</p>
               <p>Prav gotovo ima isti namen podpisana pogodba o ustanovitvi stavne pravice, ki je po
               moje neveljavna, saj jo je gospa mag. Zdenka Kovač po pooblastilu vlade podpisala
               3.12.2004, ko je bila imenovana nova vlada. Seveda se pojavlja največje vprašanje
               glede vrednosti kompleksa Rimskih Toplic, ki je bila leta 1997 960 milijonov
               tolarjev, leta 2000 560 milijonov tolarjev, leta 2003 oziroma 2004 pa samo še 180
               milijonov tolarjev. To so dejstva, ki nakazujejo na to, da mora vlada pregledati vso
               dokumentacijo in aktivnosti, ki so se dogajale v preteklosti, pridobiti dejansko
               vrednost kompleksa in se šele na osnovi tega lahko nadalje odloča. Hvala lepa.</p>
            </sp>
            <sp who="SDZ4:CukjatiFrance">

               <speaker>PREDSEDNIK FRANCE CUKJATI:</speaker>

               <p>Hvala gospodu Mikoliču. Besedo ima gospod Jakob Presečnik. Izvolite.</p>
            </sp>
            <sp who="SDZ4:PresečnikJakob">

               <speaker>JAKOB PRESEČNIK:</speaker>

               <p>Hvala lepa, gospod predsednik. Spoštovane kolegice in kolegi! Kot je bilo že prej
               rečeno, bo naša poslanska skupina potrdila oziroma glasovala za predlog odloka o
               spremembi in dopolnitvi odloka o programu prodaje državnega, finančnega in stvarnega
               premoženja, kot je poslanski kolega že prej poudaril. Pričakujemo, da bodo ti
               postopki ažurni, da bodo čim prej speljani, ker resnično gre pri nekaterih stvareh za
               nepremičnine, ki ležijo prazne, brez kakršnihkoli koristi kogarkoli. Seveda pa po
               postopkih, ki so za takšne stvari predvidene in po katerih je možno tudi dobiti na
               prostem trgu tudi primerno ceno.</p>
               <p>Kar se tiče problemov, ki so bili navedeni v predhodnih diskusijah oziroma že pri
               predstavitvi posameznih poslanskih skupin, gre predvsem za problematiko prodaje
               nekdanjega vojaško-medicinskega rehabilitacijskega centra Rimske Toplice, pa želim
               reči naslednje. Sicer pogrešamo pisno mnenje, mnenje vlade, ki bi dala temeljit
               pregled ali pa oceno vseh postopkov, ki so bili v predhodnem obdobju že speljani.
               Nekaj od tega sem uspel pridobiti tudi na podlagi ustnega mnenja posameznikov, tudi
               pravnikov itn. Poudariti želim, da za vsako prodajo državnega ali katerega drugega
               premoženja veljata v grobem dve fazi. Eno je odločitev o tem, da se določeno
               premoženje, nepremično ali premično, proda. V tem primeru je to sprejem odloka, ki ga
               sprejme državni zbor, in na drugi strani je realizacija te prodaje z vsemi ustreznimi
               postopki, kot so cenitve, razpisi, javne objave, javni razpisi in pa celotni
               postopek, postopek prodaje takšnega ali drugačnega premoženja.</p>
               <p>V naši poslanski skupini bomo glasovali za amandma, ki bo za nekaj časa odložil
               prodajo tega konkretnega premoženja v Rimskih Toplicah, predvsem iz razloga, da damo
               vsem tistim, ki so zadolženi za prodajo tega premoženja v okviru vlade RS, da
               raziščejo vse postopke, ki so bili za nazaj, in da predvidijo, kako naprej. Seveda pa
               pričakujem, da bodo ti postopki dokaj hitro in pričakujem, da bo vlada prišla zelo
               kmalu, ko bo razčistila zadevo in pripravila eventualno že tudi koncept, na kakšen
               način namerava to stvar realizirati, ki, kot vemo, stoji v Rimskih Toplicah
               neizkoriščeno, prepuščeno propadanju, mislim, da najmanj 15, če ne več let. Zato
               pričakujem od vlade, da pride zelo hitro, v roku meseca, dveh, ne poznam točno
               odgovorov, v kakšnem času je možno ta odgovor pripraviti, približno v tem času, v
               mesecu in dveh, da pride s predlogom sprememb tega odloka oziroma s predlogom, da se
               tudi ta postopek tudi sprememb tega odloka oziroma s predlogom, da se tudi ta
               postopek glede Rimskih Toplic na takšen ali drugačen način, na način, ki bo prinesel
               novo življenje za za zdravilišče v Rimskih Toplicah in seveda za državo Slovenijo
               najugodnejši rezultat. Hvala lepa.</p>
            </sp>
            <sp who="SDZ4:CukjatiFrance">

               <speaker>PREDSEDNIK FRANCE CUKJATI:</speaker>

               <p>Hvala, gospodu Presečniku. Besedo ima gospod Srečko Prijatelj, izvolite.</p>
            </sp>
            <sp who="SDZ4:PrijateljSrečko">

               <speaker>SREČKO PRIJATELJ:</speaker>

               <p>Hvala lepa, gospod predsednik. Spoštovane kolegice in spoštovani kolegi! Sam bi rad
               slikovito opisal zadnji primer poslanske pobude, ki smo jo dali. Pred kratkem smo
               namreč na ministra za obrambo naslovili pobudo, da se v občini Kozina po brezplačni
               poti odstopi v koriščenje občini objekt bivše kasarne Kozina za namen izgradnje doma
               za ostarele. Prej je bil v tem objektu begunski center, ki je funkcioniral brez
               problema, dokler pač ni bi več potreben. Odgovor na to poslansko pobudo je bil
               negativen. Negativen v tem smislu, da se bo občini pod vsemi pogoji, ki bodo veljali
               tudi za druge, omogočil odkup tega objekta, kar pa smatram, da ni pravilno in da je v
               bistvu celo kriterij, ki se zavzema pri tovrstnem dodeljevanju nepravičen s strani
               vlade, saj v drugem primeru Tržiča opazimo, da je vlada brez kakršnegakoli plačila
               odstopila nepremičnine v višini 1 milijarde tolarjev občini, kar je seveda prav po
               mojem mnenju, in to tudi podpiram. Vendar sem globoko prepričan, da v situacijah, ki
               jih narekujejo socialni transferji, pa tudi dejanske lokalne potrebe občin, bodisi za
               izgradnjo stanovanj ali kakršnih koli drugih objektov na posameznih občinah, bi
               morale imeti občine prednost pred tovrstnimi odkupi in po najugodnejši poti bi morale
               od države dobiti to nepremičnino, ki že tako in tako nima nobene tržen vrednosti.
               Vemo, da je prejšnja oblast zelo slabo ravnala s temi objekti, če govorimo o objektih
               bivše jugoslovanske narodne armade, in dejansko ti objekti danes predstavljajo žive
               skelete brez kakršnekoli nominalne vrednosti. Cela vojašnica v Kozini je ocenjena na
               5 milijonov tolarjev. Tu govorimo, da bi občina morala dati 5 milijonov tolarjev, v
               prejšnjem primeru sem povedal, da je občina Tržič dobila milijardo. Zato mislim, da
               bi bilo potrebno po predhodni odločitvi vlade, da bo nekaj prodajala, zlasti govorim
               za nepremičnine, to presojo ponuditi občinam, če bi izkazale kakršenkoli interes, da
               bi to vključile v svoje razvojne vizije.</p>
               <p>Mislim, da je ta amandma, ki ga bo predlagal LDS, vreden razmisleka za podporo.
               Hvala.</p>
            </sp>
            <sp who="SDZ4:CukjatiFrance">

               <speaker>PREDSEDNIK FRANCE CUKJATI:</speaker>

               <p>Hvala, gospodu Prijatelju. Besedo ima gospod Terčon, izvolite.</p>
            </sp>
            <sp who="SDZ4:TerčonDavorin">

               <speaker>DAVORIN TERČON:</speaker>

               <p>Hvala, gospod predsednik. Jaz bom silom razmer kar nadaljeval, kjer je moj poslanski
               kolega Prijatelj končal, na primeru, seveda, predvsem zaradi amandmaja, ki ga
               predlaga poslanski klub Liberalne demokracije Slovenije in seveda v podporo temu, da
               bi glasovali za podporo temu amandmaju. Če nadaljujem pri primeru, mislim, da je bilo
               nekaj netočnih podatkov tudi sedaj navedenih. Jaz sem sam sodeloval pri aktivnostih,
               ko se je začelo pogovarjati o prenosu zemljišča bivše vojašnice na Kozini na občino
               Hrpelje-Kozina. Knjigovodska vrednost nepremičnine 5 milijonov. Cenitve ni. Ocenjena
               vrednost - ker mora imeti vsaka nepremičnina znesek, ki je v spremembah odloka
               ocenjena, torej zapisana, ker cenitve ni - 100 milijonov, gre za 18 tisoč kvadratnih
               metrov. Občina je že pred časom izrazila interes po pridobitvi te nepremičnine. Mi
               vemo, da na žalost je že vrsto let preteklo, ko predvsem nepremičnine bivše JLA
               veselo propadejo in jih nobena vlada ni prenesla na občino, bodisi dala v drugo
               funkcijo. Torej občina je izrazila interes po tem, da bi na tem zemljišču uredila dom
               starejših občanov. To se je že zgodilo v trenutku pred nekaj leti, ko je na tem
               zemljišču bil begunski center. Begunski center se je ukinil, mislim, da leta 2004 in
               je bilo torej to zemljišče prenešeno v uporabo ministrstvu za notranje zadeve oziroma
               uradu za begunce. Šele lansko leto je bilo to zemljišče, ko se je begunski center
               izpraznil, ponovno vrnjeno ministrstvu za obrambo, ki ga sedaj prodaja. Občina,
               dokler ni bila znana usoda begunskega centra, ni mogla razpolagati niti ni mogla
               planirati, kaj bo na tem zemljišču, je bila onemogočena, pa vendar so pogovori stekli
               in po zapustitvi tega doma begunskega centra so stekli razgovori z ministrstvom za
               obrambo, da bi čim prej prišlo do tega, da bi se to zemljišče dalo v funkcijo. Kot
               vidimo, je to zemljišče navedeno za odprodajo, mi pa predlagamo, da bi ne samo to,
               ampak tudi ostala zemljišča najprej ponudili v skladu z 21. členom zakona o skladnem
               regionalnem razvoju lokalnim skupnostim.</p>
               <p>Če ta amandma ne bo sprejet, prvič, jaz si nisem na čistem, v kakšno pravno
               situacijo bomo prišli, ampak mislim pa, da bomo prišli v neko situacijo, ko bodo
               občine neenakopravne med seboj. Kolega Prijatelj je že prej omenil primer občine
               Tržič, ki je tudi po mojem vedenju pridobila nepremičnine bivšega Peka, ki je tako
               poplačal državi svoj dolg oziroma še obstaja del zemljišč, se opravičujem, in je to
               brezplačno bilo odstopljeno občini za neke razvojne potrebe. Da se razumemo, jaz
               nimam nič proti temu, mislim, da je v takem okolju, kjer je prišlo do propada oziroma
               usahnitve velikega dela takega giganta in pri vseh problemih, ki jih imajo, da je to
               prav. Vendar to, kar pa terjamo, bi rekel, je to, da so občine v enakopravnem
               položaju, da ni to omogočeno samo nekaterim, ampak da dobijo to tudi druge občine.
               Zato predlagamo ta amandma. Nekateri so mi prišepnili, da je to že omogočeno z 2.
               členom, ki govori, da se lahko to proda oziroma odstopi občinam. Pa vendar mi to ni
               jasno, ker je v tabelah naveden že znesek, po katerem se bo to prodalo. Niti to ni
               jasno na osnovi odgovora, ki ga je kolega Prijatelj dobil od ministra Erjavca, ker ta
               vztraja pri prodaji. Torej se zdaj sprašujem, na kakšen način bomo k temu pristopili.
               Ali bomo zagotovili enakopravnost občin pri pridobivanju določenega državnega
               premoženja ali ne? Seveda mi boste verjetno odgovorili, da je treba izdelati neke
               razvojne programe - to je bilo že nekoč rečeno -, na osnovi katerih se lahko
               pogovarjamo. Ampak v konkretnem primeru razvojnih programov ni bilo mogoče narediti,
               če se sploh ni vedela usoda begunskega centra. Drugič, če se sprejme naš amandma,
               mislim, da ni točna trditev, da bi vse občine lahko to pridobile in uveljavile brez
               kriterijev. Pač pa je točna trditev, da tiste, ki bodo izrazile interes in seveda
               izpolnile določene pogoje, tudi programske. Vendar ta amandma omogoča, da se to lahko
               zgodi. Če pa to ne bo sprejeto, potem pomeni, da bodo dejansko občine prišle v
               neenakopraven položaj. In s tem se postavlja vprašanje pravne korektnosti takega
               odloka in tudi pravne izpodbojnosti takega odloka, ker ne morejo biti enaki subjekti
               javnega prava v naši državi v različnem položaju, nekateri v privilegiranem, nekateri
               ne. Čeprav se zavedam in trdim še naprej, da verjetno tisti prenosi, ki so bili do
               zdaj že narejeni, so popolnoma upravičeni in rešujejo določene razvojne probleme v
               posameznih okoljih. Ne razumem pa, zakaj drugim ne bi bilo to omogočeno.</p>
               <p>Če nadaljujem še na konkretnem primeru, če se bo vztrajalo pri prodaji. Poglejte,
               občina je bila na nek način obremenjena že s tem, ko je imela begunski center. Ko se
               je begunski center izpraznil - vemo, kakšne razprave smo imeli v prejšnjem parlamentu
               -, se je določenim osebam iz tega begunskega centra podelilo državljanstvo. In ti
               ljudje so prijavljeni v tej isti občini in ti ljudje so večinoma zaradi svoje
               starosti in tako naprej odšli v domove za ostarele. In občina plačuje za njih
               nastanitev, ker smo pač tako, na žalost, sprejeli. In sedaj ta občina ne samo, da ne
               bo dobila določenega premoženja, ga bo morala plačati in na koncu bo morala še
               vzdrževati tiste ljudi, ki so bili nekom tam. Trikrat penalizirana napram drugim! To
               je po moje popolnoma nekorektno in terja neke ukrepe, zato da se ne bi postavljal
               dvom v pravno korektnost in da ne bi prišlo na koncu koncev do kakšnih neljubih
               zapletov, ki bi povzročili to, da odlok ne bi mogel biti potem, ko bo sprejet, tudi
               izvrševan. Hvala lepa.</p>
            </sp>
            <sp who="SDZ4:CukjatiFrance">

               <speaker>PREDSEDNIK FRANCE CUKJATI:</speaker>

               <p>Hvala gospodu Terčonu. Besedo ima gospod Jazbec. Izvolite.</p>
            </sp>
            <sp who="SDZ4:JazbecFranc">

               <speaker>FRANC JAZBEC:</speaker>

               <p>Hvala lepa. Spoštovani!</p>
               <p>Sam bom predlog odloka o spremembah in dopolnitvah odloka o programu prodaje
               državnega, finančnega in stvarnega premoženja za leto 2004 in 2005 podprl.</p>
               <p>Ta trenutek želim razpravljati o amandmaju, ki ga je vložil poslanski kolega gospod
               Miro Petek. Nedopustno je namreč, da se prodaja in daje prednost enemu od kupcev
               preko predkupne pogodbe oziroma preko najemne pogodbe enemu od zakupnikov zdravilišča
               Rimske Toplice, ki predstavlja dobrih 23 hektarjev zemljišč, 12 tisoč kvadratnih
               metrov stavbnih zemljišč, 16 objektov, 38 tisoč kvadratnih metrov stavbišč in park s
               stoletja starimi drevesi. In vse to za borih 180 milijonov tolarjev, kljub temu, da
               je po ocenitvah to premoženje vredno skoraj 960 milijonov tolarjev.</p>
               <p>Potencialnim kupcem je Javni sklad Republike Slovenije za regionalni razvoj v
               zadnjih mesecih lanskega leta odobril najprej dobrih 258 milijonov sredstev, iz
               katerih bi lahko kupci tako rekoč poravnali kupnino in denar še porabili za obnovo
               teh objektov. Kasneje pa je javni sklad ta svoj sklep razveljavil, izdal nov sklep in
               ta znesek povišal na okroglih 300 milijonov tolarjev, kar kupce spravlja še v
               bistveno boljši položaj. In to z dobo odplačevanja 20 let.</p>
               <p>Rimske Toplice kot kraj so nekako žrtev osamosvojitve Slovenije, saj je v kraju
               Rimske Toplice edina stvar, ki se je dogajala, edini objekti, ki so prinašali tudi
               delovna mesta, že več kot 12 let samevajo. Ljudje, ki so nekoč delali v zdravilišču
               Rimske Toplice, so danes upokojeni ali čakajo na delo ali se vozijo v oddaljeno
               Celje, ki pa ravno tako nima na pretek ustreznih delovnih mest. Objekti v Rimskih
               Toplicah pa iz dneva v dan propadajo in dajejo klavrn videz kraja, tako so ljudje v
               Rimskih Toplicah dejansko v velikem pričakovanju, kdaj bo država v bistvu odprodala
               njihove objekte in s tem omogočila ponoven razvoj kraja.</p>
               <p>Tu je treba poudariti tudi, da je celoten kompleks zdravilišče Rimske Toplice po
               stari zakonodaji spadal pod tako imenovano vojaško območje in ni bilo to območje
               vneseno v vse planske dokumente. Zato je v predpostavki, da je pogodba, ki je bila
               sklenjena 3.12.2004, pravno tudi veljavna, nemogoče, da bi vsaj nekaj naslednjih let
               novi investitor in kupec sploh začel z obnovo objektov, ker je potrebno predhodno
               dejansko s strani občine Laško urediti plansko dokumentacijo in s tem omogočiti šele
               obnovo teh objektov.</p>
               <p>Ker se mi zdi, da je s takšno pogodbo in s tem, ko je predlagano, da se to
               premoženje v bistvu odproda za borih 180 milijonov, oškodovana tako država kot
               konkretno prizadeti prebivalci Rimskih Toplic in ker v dani situaciji ni mogoče, da
               bi v letošnjem letu investitor kaj posebnega na tem področju uredil, bom podprl tudi
               amandma gospoda Mira Petka in s tem omogočil - in hkrati tudi pričakujem - da bo
               vlada v naslednjih mesecih po hitrem postopku ugotovila, kaj bo z obstoječo pogodbo,
               in ustrezno ukrepala in v najkrajšem postopku pripravila revitalizacijo obstoječih
               oziroma prostorov zdravilišča Rimske Toplice in ji dala v odprodajo ali v upravljanje
               nekomu, ki bo to na gospodaren način tudi primerno uredil. Hvala.</p>
            </sp>
            <sp who="SDZ4:CukjatiFrance">

               <speaker>PREDSEDNIK FRANCE CUKJATI:</speaker>

               <p>Hvala gospodu Jazbecu. Besedo ima gospod mag. Milan Cvikl. Izvolite.</p>
            </sp>
            <sp who="SDZ4:CviklMilanMartin">

               <speaker>MAG. MILAN M. CVIKL:</speaker>

               <p>Gospod predsednik, poslanke, poslanci lep dober dan. Rad bi seveda v zvezi z odlokom
               oziroma predlogom odloka o spremembah in dopolnitvah odloka o programu prodaje
               državnega finančnega in stvarnega premoženja povedal, da gre po našem mnenju po
               vsebini, predvsem pa časovno - v času, ko se predlaga - neustrezno pripravljen odlok.
               Zakon o javnih financah seveda jasno določa, kako se ta odlok pripravlja in da ga
               lahko vlada v teku izvrševanja državnega proračuna tudi spreminja. Mi pa imamo z
               letom 2005 vlado, ki že od svojega nastopa 3. decembra napoveduje, da bo spremenila
               državni proračun, da bo pripravila rebalans, da bo ta rebalans državnega proračuna
               uskladila s koalicijsko pogodbo, s koalicijskimi cilji in ta ista vlada, ko
               pripravlja ali vsaj pravi, da pripravlja, takšen rebalans, pošlje v državni zbor nek
               odlok, za katerega menimo, da ni povsem jasno, ali je, prvič, skladen z usmeritvijo
               vlade v okviru načelnega upravljanja javnih financ ali s tem ni skladen.</p>
               <p>Gospod minister za finance je včeraj govoril o tem, da bo naredil vse, da bi
               proračun za leto 2005 nominalno znižal za, tako piše v časopisih, približno 15 do 20
               milijard. V odloku, ki je pred nami in za katerega ste poslanske skupine izrazile v
               glavnem pripravljenost, da ga boste podprle - z izjemo ene od alinej, tudi o njej bom
               kasneje govoril - pa predvsem vlada Republike Slovenije omogoča ministrstvom, da
               povečujejo potreben obseg oziroma možen obseg porabe na svojih resorjih za približno
               2,3, 2,1 milijarde tolarjev, v odvisnosti od tega, ali bodo te Rimske Toplice
               uvrščene v odlok ali ne bodo.</p>
               <p>To seveda ni skladno s tem, kar je do sedaj govoril minister za finance. Zato mi
               menimo, da ni ustrezno sprejemati odlok, ki omogoča ministrstvom prodati več
               premoženja, potem pa to premoženje tudi takoj na podlagi odloka in siceršnje
               zakonodaje nameniti večji porabi, ampak bi bilo potrebno ob rebalansu proračuna te
               prihodke v višini 2,3 milijarde, ki so nedvomno prihodki, ki bodo prišli iz naslova
               prodaje premoženja, za te prihodke zmanjšati rebalans oziroma deficit za 2,1
               milijarde.</p>
               <p>Mi menimo, da bi, v kolikor vlada resno misli z uravnavanjem javnih financ v
               Sloveniji, bilo korektno, da bi takšen odlok pripravila v času priprave rebalansa.</p>
               <p>Zakaj? Ministrstva v Sloveniji so v različnem položaju. Nekatera imajo neko
               premoženje, imenujemo ga pač v tem primeru, recimo ministrstva za obrambo, premoženje
               bivše Jugoslovanske ljudske armade, nekatera pa tega premoženja nimajo. In ko bodo
               ministri vlade Republike Slovenije in posamezne koalicijske stranke ugotavljale,
               kakšno možnost porabe imajo v letu 2005, se bo ta poraba razlikovala tudi glede na
               to, koliko je tega premoženja v posameznih resorjih. Zato bi seveda bilo korektno za
               vodenje prave proračunske diskusije, kjer bo, kot je povedal minister za finance
               včeraj, potrebno krepko zarezati v programe ministrstev za 15 do 20 milijard,
               upoštevati tudi to, koliko posamezna ministrstva lahko pridobijo dodatnih virov iz
               prodaje premoženja.</p>
               <p>Vendar ministri, predvsem pa tudi v tem primeru ministrstvo za javno upravo, ki je
               nekako postalo naenkrat pristojno za ta vprašanja, zato ker je servis skupnih služb
               pristal v skladu z novo organizacijo vlade pod ministrstvom za javno upravo, gredo
               pri tem odloku mimo ministra za finance.</p>
               <p>Mi obžalujemo v Liberalni demokraciji, da ni tukaj ključnega odgovornega
               predstavnika ministrstva za finance, bodisi ministra bodisi državnega sekretarja, ker
               bi seveda mogoče lahko iz njihovih ust slišali, kaj dejansko nameravajo narediti,
               kako bodo v izdelavi proračuna, predloga sprememb proračuna rebalansa, kot se
               imenuje, upoštevali to, da so različni resorji v različnem položaju.</p>
               <p>Zato seveda menimo, da sam predlog prihaja v nepravilnem ali pa v nepravem času.
               Ustrezneje bi bilo, kot se je že začela javna diskusija o tem, koliko kateri minister
               potrebuje dodatnih sredstev, da bi se to tudi upoštevalo.</p>
               <p>Sedaj pa imamo tu neko situacijo, v odvisnosti od tega, kakšen predlog je bil v
               kakšnem času kje sprejet, imamo povečevanje možnosti na posameznih resorjih za
               povečevanje porabe po posameznem resorju. Zanimivo, da se je ministrstvo za obrambo
               sedaj odločilo, ne vemo, iz katerih potreb - ali potrebujejo več denarja za
               investicije v orožje ali potrebuje več denarja za pokritje stroškov temeljnih
               razvojnih programov, da bo v nasprotju z dosedanjimi aktivnostmi, kjer se je stvarno
               premoženje dajalo v uporabo lokalnim skupnostim, če je le bilo mogoče, uvrstilo kar
               naenkrat zelo veliko, kot je tukaj navedeno, kasarn in ostalih objektov v naravi, v
               sam program prodaje stvarnega premoženja.</p>
               <p>Zanimivo je, da ministrstvo za zunanje zadeve v času, ko smo 1. februarja sprejeli
               evropsko ustavo in ta evropska ustava bo med drugim pomenila, da bomo imeli v
               Washingtonu poleg ambasade Republike Slovenije še vsaj 24 drugih ambasad, na katerih
               bi lahko ali pa bodo lahko Slovenci, Slovenke iskali konzularne usluge, seveda so se
               tam odločili na ministrstvu za zunanje zadeve, da bodo prodali staro rezidenco in da
               bodo staro rezidenco obnovili, seveda v sukcesiji pridobljeno rezidenco, in bo
               Slovenija imela na lokaciji Washingtona za nekajkrat več <q>"poslovnega"</q> <stage xml:id="Redna-04-2005-03-22.stage13">(v narekovaju)</stage>
               prostora, kot je to bilo v času, ko smo se osamosvajali ali ko nismo bili še člani
               Evropske unije in smo bili Slovenci in Slovenke v Washingtonu odvisni samo od
               konzularnih uslug veleposlaništva Republike Slovenije.</p>
               <p>Še bi lahko našteval posamezne elemente tega programa, vendar očitno je odločitev
               vladajoče koalicije, vsaj kolikor ste pojasnjevali, drugačna, zato mi dovolite, da na
               koncu še nekoliko komentiram predlagana dva amandmaja.</p>
               <p>Najprej glede amandmaja na izločitev iz prodaje stvarnega premoženja Rimskih Toplic.
               Poglejte, če bi seveda upoštevali naš predlog, ki je bil na komisiji oziroma na
               odboru za finance predlagan, da se prekine razprava, da to razpravo opravite v vladi
               v času priprave rebalansa proračuna, potem ne bi bilo treba hiteti in zaradi nekega
               problema, kot ga vidimo ali pa na katerega opozarjajo nekateri nasprotniki iskanja
               končne rešitve za Rimske Toplice, sedaj z amandmajem na hitro iz samega odloka
               izločamo Rimske Toplice. Rimske Toplice so poznan problem, ne samo problem, s katerim
               se je ukvarjala prejšnja vlada. Nekaj prejšnjih vlad se je s tem ukvarjalo, nekaj
               prejšnjih koalicijskih partnerjev se je s tem ukvarjalo in upamo, da ne glede na to,
               če boste danes ta amandma sprejeli, da bo vladajoča koalicija naredila vse potrebno
               za to, da bi se ta problem Rimskih Toplic rešil.</p>
               <p>Glede amandmaja, ki smo ga pa predlagali, pa menimo, da je to minimalno potrebno, da
               sprejmete amandma, da vlada RS vendarle pozove občine, da se občine izrazijo, ali
               imajo interes po prenosu državnega premoženja v last in posest in da to premoženje
               uporabijo v razvojne namene. Na ta način boste zagotovili, da bo vrsta objektov, ki
               bi sicer končali v nekih, imenovali jih boste rokah posrednikov, našla pravo mesto in
               pravo uporabo v razvojni namen in s tem omogočili, da bo vsaj v tem smislu ta odlok o
               prodaji stvarnega premoženja bolj ustrezen, kot je temu sedaj. Hvala lepa.</p>
            </sp>
            <sp who="SDZ4:CukjatiFrance">

               <speaker>PREDSEDNIK FRANCE CUKJATI:</speaker>

               <p>Hvala, gospodu Cviklu. Besedo ima gospod Kumer. Izvolite.</p>
            </sp>
            <sp who="SDZ4:KumerDušan">

               <speaker>DUŠAN KUMER:</speaker>

               <p>Hvala za besedo, gospod predsednik. Kolegice in kolegi. Še enkrat bi opozoril na
               mnenje poslanske skupine in seveda moje lastno mnenje, da je ta predlog odloka slabo
               pripravljen.</p>
               <p>Če že drži postopkovno, da da državni zbor zeleno luč in šele potem na to vlada
               oziroma pristojno ministrstvo da posamezne elemente v ocenitev in potem na javno
               dražbo, bi bilo najmanj, zaradi higiene, pa potrebno v obrazložitvi k temu spisku,
               kaj se bo odprodajalo, navesti, kdo v vladi, ministrstvu ali kakih službah je ocenil
               in ugotovil tako, kot ste predstavnik vlade prej navajali. Kdo je ocenil, da je nek
               objekt, neka nepremičnina, nek predmet poslovno nepotreben; drugič, da je
               neracionalen zaradi proračunskih materialnih sredstev, državnih sredstev, in tretje,
               da nek objekt, neka nepremičnina ni več uporabna. Se pravi, da jo je treba odprodati.
               Nič od tega v tej obrazložitvi ni! To ni vezano s tem in bi v tej obrazložitvi k
               posameznim ali pa generalno pri posameznih pozicijah to lahko bilo navedeno. In
               drugič so potem postopki, na katere se seveda zgovarjate. Bom pa še bolj konkreten in
               bom dal primer iz preteklosti, ker sem prej omenil počitniški objekt v Dajli. Tudi
               pred tremi oziroma štirimi leti je šlo po tem postopku tako, kot je, je dal državni
               zbor zeleno luč, potem je bila opravljena cenitev in je bil objekt prodan za 10%
               večjo vrednost, kot je bil ocenjen po strokovnih zapriseženih cenilcih. Ta isti
               objekt, ki je velikost 66 kvadratnih metov v najelitnejšem delu, je bila takratna -
               sem se pa sam dal pozanimati, vrednost približno od 180 tisoč do 200 tisoč evrov, bil
               je pa prodan leta 2001 za 41 tisoč evrov. Se pravi, razlika je štirikratna ob vseh
               postopkih in logističnih, ki so tekli. Zanima me, kako je lahko prišlo do razlike med
               200 tisoč evrov, ki je bila neka povprečna tržna vrednost in ki jo je vlada ali
               tisti, ki je to prodajal, prodal za nekaj več kot 13 milijonov oziroma 40 tisoč
               evrov.</p>
               <p>Še enkrat. Časa je dva, tri meseca, tako kot obljubljate, do rebalansa; nič ne bo
               zamujenega in mislim, da je naš predlog, ki ga dajemo, umesten, da bi ta odlok s temi
               stvarmi prišel v poštev pri pripravi rebalansa. Hvala lepa.</p>
            </sp>
            <sp who="SDZ4:CukjatiFrance">

               <speaker>PREDSEDNIK FRANCE CUKJATI:</speaker>

               <p>Hvala gospodu Kumerju. Besedo ima še predstavnik vlade, gospod Perenič. Želite?
               Izvolite.</p>
            </sp>
            <sp who="SDZ4:PereničGorazd">

               <speaker>GORAZD PERENIČ:</speaker>

               <p>Če smem samo nekaj kratkih pojasnil.</p>
               <p>O tem, da pač ni smiselno, da so enaki postopki predpisani tako za velike kot male
               vrednosti, se očitno vsi strinjamo.</p>
               <p>Glede nekaterih navedb, da se tu odloča o že prodanem. Če je temu res tako, potem so
               te pogodbe seveda neveljavne, ker so bile sklenjene v nasprotju z določili veljavnega
               zakona. Takih primerov ne poznam. Če me boste seznanili s konkretnimi, lahko
               preverimo. Vendar, če je dejansko kaj že bilo prodano, preden je državni zbor dal
               soglasje, je taka pogodba nezakonita in obligacijski ter stvarnopravni zakonik sta
               jasna glede posledic, če se nekaj sklepa v nasprotju z zakonom.</p>
               <p>Namen kupnin. Zaenkrat 80. člen zakona o javnih financah določa strogo namenskost
               kupnin, zato jih je težko porabiti za kaj drugega oziroma je to nemogoče, ker bi bilo
               v nasprotju z zakonom.</p>
               <p>Mogoče pa malce daljša pojasnila predvsem glede teh počitniških kapacitet. Socialni
               dialog smo opravili in 28.2.2005 smo se s sindikati srečali. Razložili smo jim -
               takrat smo se jim tudi opravičili, da jih nismo prej vključili v pripravo tega odloka
               -, pregledali te počitniške kapacitete, se pogovorili tudi o širši temi glede
               počitniških kapacitet in sindikati so podprli naše odločitve. Med drugim gre tudi za
               objekt, ki ga je tudi časnik Finance omenjal, kako mi trdimo, da je neprimeren, pa ga
               nekdo uporablja. Objekt je v resnici nasilno vseljen, Republika Slovenija je
               odklopila elektriko, vodo in tako naprej. Sindikati so se strinjali. Ravno tako smo
               pregledali in ugotovili, da letno servis skupnih služb pridobi z upravljanjem teh
               počitniških kapacitet okrog 55 milijonov tolarjev, ki jih v celoti reinvestira
               naprej, in zagotavlja 80,65% povprečno zasedenost v poletni in zimski sezoni.</p>
               <p>Sodelovali so vsi sindikati, ki predstavljajo uslužbence v državni upravi. O tem smo
               tudi objavili javno novico. Res pa je, da je v časopisih prišlo do nekaj zmede, ker
               mislim, da so od nekaterih predstavnikov povzemali prejšnje izjave, preden smo se na
               tem sestanku dobili in z njimi uskladili.</p>
               <p>Zdaj glede kapacitet v Dajli, o katerih govorite, pred toliko leti. Zdaj po povsem
               enakih postopkih to seveda ni šlo. Prvič, ker je uredba, ki to ureja, bila na novo
               sprejeta leta 2003, torej, če je bilo to prodajano pred štirimi ali petimi leti. In
               drugič, kolikor sem seznanjen, tega ni prodala vlada, ampak takratna agencija za
               plačilni promet, torej so bili postopki nekoliko drugačni. Kaj več pa ne morem
               komentirati, ker s konkretnim primerom res nisem seznanjen in je tudi precej pred
               časom te vlade.</p>
               <p>Ravno tako pa tudi menimo, da 80.b člen zakona o javnih financah že danes dovoljuje
               ta prenos premoženja na občine. 80.b člen namreč napotuje, da je možna - tam je
               načelo odplačne odtujitve, 80.b člen pa omogoča tudi druge primere. In eden takih
               primerov je v skladu s posebnim zakonom, kar je zakon o skladnem regionalnem razvoju.</p>
               <p>Mogoče samo še informacija, da je naše ministrstvo začelo z intenzivnimi pripravami
               na vzpostavitev jasne evidence nepremičnin in potem bomo naprej nadaljevali tudi z
               drugim premoženjem, tako da dobimo jasno sliko in seveda lahko potem kasneje odločimo
               in ravno tako pripravimo metodologijo, na kakšen način in kako ocenjevati to
               premoženje.</p>
               <p>Glede teh predlogov utemeljitev ministrstva in tako naprej sta pa tu ta dva
               fascikla, ki jih imamo s seboj, to so predlogi posameznih organov. Nekateri organi so
               bili zelo podrobni, so tudi za posamezne avtomobile zelo jasno opredelili vse,
               nekateri manj podrobneje, ampak v vsakem primeru pa ni šlo samo za golo uvrstitev,
               ampak tudi za neko ekonomsko obrazložitev. Hvala.</p>
            </sp>
            <sp who="SDZ4:CukjatiFrance">

               <speaker>PREDSEDNIK FRANCE CUKJATI:</speaker>

               <p>Hvala gospodu Pereniču. S tem zaključujem splošno razpravo o predlogu odloka.</p>
               <p>Prehajamo na razpravo o točkah in vloženih amandmajih, ki jo bomo vodili na podlagi
               pregleda amandmajev z dne 21.3.2005. Pri tem vas opozarjam, da vam je bil na klop dan
               popravek amandmaja k 3. točki, in sicer amandmaja poslanskega kluba Liberalne
               demokracije Slovenije.</p>
               <p>Najprej odpiram razpravo k 2. točki in amandmaju poslanske skupine Slovenske
               demokratske stranke. Kdo želi besedo? Sok, Janc, še kdo? Pajk. Izvolite, gospod Sok.
           </p>
            </sp>
            <sp who="SDZ4:SokAlojz">

               <speaker>ALOJZ SOK:</speaker>

               <p>Hvala lepa, spoštovani predsednik. Kolegice in kolegi! Mi bomo, kot je že bilo
               povedano, ta amandma podprli, to pa zgolj iz tega dejstva, ker je pač bila 3.
               decembra 2004 podpisana pogodba o stavbni pravici in želimo, da se vlada seznani in
               prepriča, kaj pravzaprav za to pogodbo stoji, zgolj iz tega razloga.</p>
               <p>Drugače pa se seveda, kar se tiče tega premoženja, ki je v tem spisku zapisano, zna
               zgoditi, da v kolikor tega ne bomo kmalu prodali, da bo na koncu treba dati še kaj
               zraven, če bomo hoteli te objekte dejansko na nek način spraviti v neko skrbno
               upravljanje.</p>
               <p>Samo en stavek še povem, rad bi vas spomnil, da je občina Ljutomer več let prodajala
               staro šolo pri Mali Nedelji, nazadnje za samo 1 tolar, ne vem, ali je danes prodana
               ali ne, mislim, da še vedno ni. Hvala lepa.</p>
            </sp>
            <sp who="SDZ4:CukjatiFrance">

               <speaker>PREDSEDNIK FRANCE CUKJATI:</speaker>

               <p>Hvala. Gospod Sok prosim, da se držimo časa, ki je na voljo. Izvolite, gospod Janc.
           </p>
            </sp>
            <sp who="SDZ4:JancKristijan">

               <speaker>KRISTIJAN JANC:</speaker>

               <p>Hvala lepa, spoštovani predsednik. Kolegice in kolegi, predstavniki vlade! Mene ta
               amandma seveda, bom rekel, tako kot sem prebral gradivo o tej zgodbi, ki je zelo
               dolgo in precej obremenjujoče, me zanima v prvi vrsti, kakšno je stališče vlade do
               tega amandmaja. To je prvo.</p>
               <p>Drugo pa, ali vlada lahko, ne glede, ali amandma sprejmemo ali ne, to prodajo
               nadaljuje v skladu s svojimi pristojnostmi? Ali je ta amandma nujno potreben? Kajti,
               prosil bi za to, ker je rekel že kolega pred menoj. To je zgodba, stara skoraj 15
               let. Grozovit je pogled na to območje, ki je v Rimskih Toplicah, in toliko zgodb, ki
               so se odvijale v tem času, da je objekt propadel, da objekt ne bo nič več vreden,
               mogoče samo še zemljišče. Zato je nedopustno, da ta problem odložimo za nedoločen
               čas, a hkrati kot poslanska skupina podpiram, da to zgodbo na tak način, kot je bila
               tu predstavljena - ali pravilna ali ne, ne vem, ampak jaz sem prebral, lahko da je
               takšna, lahko da je zlonamerna, ne vem, ampak mislim, da tukaj vlada mora imeti neko
               jasno stališče do tega objekta, do tega projekta. Konec koncev je to slovenska
               sramota poosamosvojitvena v našem okolju in bi želel, da se ga čim reši, seveda, po
               postopku, ki je demokratičen, ki je pravilen in seveda dati v roke nekomu, ki bo znal
               s tem gospodariti in bo iz tega objekta naredil tisto, kar zagotovo pričakujejo
               krajani te doline oziroma tega kraja. Prosim za odgovor. Hvala lepa.</p>
            </sp>
            <sp who="SDZ4:CukjatiFrance">

               <speaker>PREDSEDNIK FRANCE CUKJATI:</speaker>

               <p>Hvala gospodu Jancu. Besedo ima gospod Pajk. Izvolite.</p>
            </sp>
            <sp who="SDZ4:PajkStane">

               <speaker>STANE PAJK:</speaker>

               <p>Hvala za besedo. Ob predlogu vlade, da se v tem letu proda med drugim tudi Rimske
               Toplice, smo bili s strani državljanov obveščeni, da s to prodajo nekaj ni v redu.
               Sam sem pozorno pregledal dokumentacijo, ki mi je bila na voljo, in ugotovil, da
               najemna pogodba sklenjena med prejšnjo vlado Republiko Slovenijo in najemnikom
               Medicinsko- rehabilitacijskem centrom d.o.o. z dne 28.9.2004 ima v svoji vsebino
               zapisano predkupno oziroma opcijsko pravico za najemnika in to samo za 180 milijonov
               SIT. Predhodna ocena vrednostni premoženja je bila s strani vlade Republike Slovenije
               958 milijonov SIT in to brez parkovnih površin, ki so v tej pogodbi navedene. Po
               mojih podatkih se je cenitev zgodila brez sklepa vlade in zato ceno 180 milijonov SIT
               je sporna in s tem tudi pogodba. Da nekaj ni v redu, že pove razmerje med cenitvami,
               ki so v razmerju več kot 1:5 in to brez parkovnih površin, ki so velike približno 22
               hektarjev. Na mizi imam sklenjeno najemno pogodbo, ki pa ima elemente prodajne
               pogodbe. Sklenjena je tudi pogodba o ustanovitvi stavbne pravice. Pri vsem tem se
               sprašujemo o namenu sklenitve te pogodbe. Dejstvo je, da prejšnja vlada ni naredila
               veliko za Rimske Toplice, saj v vsej svoji vladavini ni pošteno uredila omenjenega
               problema. Res je tudi, da si krajani zelo želijo čim prejšnje rešitve te sramote. Pa
               vendar ne morem pristati na lastninjenje, ki ima, po mojem, elemente korupcije.</p>
               <p>Izvzetje zdravilišča Rimske Toplice iz prodaje ne pomeni, da bo sedanja vlada
               pasivno spremljala dogajanja. Vlada si bo vzela nekaj časa za proučitev problema in
               pošteno poskrbela za rešitev, ki bo v korist krajanom in državi. Hvala.</p>
            </sp>
            <sp who="SDZ4:CukjatiFrance">

               <speaker>PREDSEDNIK FRANCE CUKJATI:</speaker>

               <p>Hvala gospod Pajku. Besedo ima gospod Anderlič. Prosim.</p>
            </sp>
            <sp who="SDZ4:AnderličAnton">

               <speaker>ANTON ANDERLIČ:</speaker>

               <p>V prejšnjem mandatu in pa tudi še predprejšnjem smo se veliko spraševali, ali je
               prav, da na tak način državni zbor obravnava to problematiko, in ali je sploh prav,
               da sprejema odlok o programu odprodaje državnega premoženja. Bil je sprejet amandma,
               izsiljen v državnem zboru, da je potrebno o takšnih stvareh odločati v državnem zboru
               in ravno zaradi te diskusije, ki je bila pred tem, kjer se preprosto suvereno trdi,
               da gre za elemente korupcije, ta vlada - sedanja vlada, ne prejšnja - je dala to na
               seznam, ti isti poslanci pravijo, da gre za elemente korupcije in jaz o takšnem
               amandmaju kakor tudi o osnovnem tekstu ne morem glasovati. Torej, jaz sem tukaj
               mešetar, ki ocenjujem, ali je 180 milijonov, ali 182, ali 155 milijonov prava cena za
               nekaj, kar že 10, 12 let, 13 let ni v funkciji, v kateri bi moralo biti. Absolutno je
               narobe. Vlada, se opravičujem, jaz se ne mešam v vaše, vlada je skrbnik državnega
               premoženja v našem imenu, v imenu državnega zbora, v imenu teh oblasti. In za to tudi
               odgovarja. Če je v njeni pristojnosti, da se pogovarja o prodaji stvarnih vložkov v
               posameznih podjetjih, v bankah in tako naprej, če skrbi za vse druge stvari, je
               verjetno prav, da tudi oceni in reče, tole in tole in tole bom v določenem letu kot
               del odvečnega, celo velikokrat premoženja, ki bremeni državo. Če sem prav obveščen,
               že desetletja nekateri ljudje dobivajo plačo, pa so doma, se vzdržujejo, nekatere
               stvari pa gredo v nič. In pod pogoji, pod katerimi se je v preteklih letih nekaj
               poskušalo narediti, se očitno ni moglo narediti.</p>
               <p>In je res absurdno, da mi sprejemamo - v preteklem, zadnjem odloku smo sprejemali
               celo premoženje, vredno 500 tolarjev. Ali se vam zdi prav, ali je to podcenjevanje
               državnega zbora, da odloča o vsaki zadevi, ki je vredna 500 tolarjev, stara 20 let,
               tako rekoč odpisano osnovno sredstvo ali karkoli? Ne! Jaz sem za to, da vlada ima
               pooblastila, da te stvari počne. V skladu z zakonom o javnih financah pa tako ali
               tako pride v državni zbor poročilo oziroma program, predlog prodaje premoženja, ki
               potem sestavlja tudi bilanco proračuna in seveda ministrstva s tem gospodarijo.</p>
               <p>In zato seveda sem v resni zadregi. Jaz se spomnim diskusije o Vili Bled. Se spomnim
               diskusij tudi o nekaterih drugih objektih ali pa predmetov iz seznama prodaje
               državnega premoženja.</p>
               <p>Ampak zares, ali na osnovi nekega pisma ali na osnovi neke sugestije, ki sem jo od
               nekje dobil, ne morem glasovati ne za, ne proti. Jaz nisem za to v državnem zboru, da
               ocenjujem, ali je neka vrednost nekega sredstva prava ali ne. Vlada ima pooblastila,
               naj jih izvršuje. In jaz bom prvi za to, če boste predlagali, da se spremeni način
               sprejemanja odločitev o prodaji državnega, finančnega in stvarnega premoženja - in če
               je kaj važno, je važno, da vsi ti akti pridejo vzporedno, tako proračun ali rebalans,
               tako zakon o izvrševanju proračuna, kot tudi seznam prodaje stvarnega, oziroma
               finančnega premoženja države.</p>
               <p>In ta primer je tipičen. Ta primer je tipičen, kako se ne moremo tukaj pravzaprav
               pogajati, ali je to prav ali ni prav. Jaz sem dobil veliko pisem v prejšnjem mandatu,
               pa tudi v sedanjem - ista pisma od teh istih ljudi. Ampak kljub vsemu, vlada je
               najbrž ocenila, da je to za ta primer najboljše. Tudi če ni <q>"naša vlada"</q> v
               narekovajih - ampak jaz s tega vidika ne gledam na to, naša, vaša, ampak kako tudi v
               mojem imenu, v imenu državljanov in državljank upravlja z našim premoženjem. In če je
               ta ocena prava, potem naj to potezo napredi, ampak ne, da jaz potrjujem ta primer za
               180 milijonov ali pa tistega, ko mislim, da je en predmet na seznamu za 1000
               tolarjev. Zakaj, vas sprašujem? In mislim, da to ni delo državnega zbora. Jaz sem za
               to, da se dogovorimo in da vlada pride s predlogom ali pa bomo takrat, ko se bo ta
               diskusija ponovno opravljala, da določimo, da rečemo - ali je to višina 100
               milijonov, ali je to višina 500 milijonov, ali gre za stvarno premoženje, ali gre za
               finančno premoženje oziroma za finančne vložke v podjetjih ali v bankah itn. - da
               rečemo: banke pa na ta način, kot se prodaja, zadnji faks, mislim, da je en faks
               notri ali dva, za 1000 tolarjev, se ne more na enak način prodajati. Ampak mi imamo
               na žalost tak predpis, ki pa je bil spremenjen in do konca izoblikovan v okviru, v
               tekstu zakona o javnih financah z amandmajem, ki smo ga v državnem zboru naredili. In
               kot sem rekel: podpiram, da vse te stvari gredo vzporedno in pričakujem pri rebalansu
               tudi še kaj drugega. Konec koncev, če gre za spremembo odloka v tem primeru, bi
               verjetno bilo potrebno povedati, zakaj se ravno te stvari tako mudijo, da jih je
               treba nujno prodati, in zakaj se ne poda poročilo, zakaj nekatere stvari že leta in
               leta so na seznamu in nikoli ne pride do prodaje nekaterih, recimo, deležev podjetij,
               ki so v državni lasti. Gospod Valič verjetno ve in gospod državni sekretar se je tudi
               verjetno pozanimal itn. In zakaj mi to počnemo in to počnemo v državnem zboru? Zato,
               da na koncu, če bom glasoval za vlado, bom glasoval za korupcijo, kot je rekel nekdo,
               pa mislim, da je prav, da vlada o tem razpravlja. Če bom pa glasoval za amandma, bom
               pa pošten državljan, ki sem zaščitil državno premoženje pred lopovi. Tak način dela
               je po mojem prepričanju - in te iste besede boste našli izpred dveh ali pa treh let v
               magnetogramih - tak način dela državnega zbora je po mojem neprimeren. Zato, žal, ne
               morem glasovati o tem amandmaju, ne za ne proti, ampak tak je moj odnos do njega.
           </p>
            </sp>
            <sp who="SDZ4:CukjatiFrance">

               <speaker>PREDSEDNIK FRANCE CUKJATI:</speaker>

               <p>Hvala gospodu Anderliču. Besedo ima gospod Rupar.</p>
            </sp>
            <sp who="SDZ4:RuparPavel">

               <speaker>PAVEL RUPAR:</speaker>

               <p>Hvala, gospod predsednik. Kolegice in kolegi! Najprej nekaj pojasnil. Občina Tržič
               je res ob koncu lanskega leta prejela premoženje v višini 1,1 milijarde tolarjev
               preko posrednikov, ki jih tukaj imenuje bivši SRD pa ministrstvo za gospodarstvo, s
               strani tovarne Peko. Ta ocena tega premoženja je bila storjena še v času, ko je bil
               predsednik vlade dr. Rop in pa ministrica gospa Petrinova. Ampak, to premoženje je
               bilo še bolj razcafrano in uničeno, kot je premoženje Rimskih Toplic, pa je bilo
               ocenjeno na 1,1 milijarda tolarja! Smisel vsega projekta ni bil, da občina dobi to
               premoženje, pač pa, da smo reševali tovarno Peko in 1100 delovnih mest. To je bil
               cilj te akcije in premoženje, ki smo ga dobili, je bilo hudo breme tudi za občino,
               verjemite. Kaj narediti s 35.000 kvadratnih metrov zapuščenih in zanemarjenih
               proizvodnih površin ena občina! Lepo vas prosim! Kvečjemu na podlagi zelo dobrih
               programov, ki smo jih sestavili skupaj, da bomo to zadevo lahko zopet oddali naprej,
               prodajati pa je ne smemo za določene namene tako, kot je vlada prejšnja in sedanja se
               strinjala s temi projekti.</p>
               <p>Druga zadeva, kar me moti. V pogodbah, nekateri ste jih brali, smo slišali, da lahko
               ta najemnik oziroma ta družba s temi Rimskimi Toplicami nekoč to lahko tudi odkupi za
               isto ceno in postane lastnik. Občina Tržič ne more prodajati tega premoženja nikoli.
               Ostane kot del infrastrukture občine in tako naj bo v vseh primerih, če se že
               primerjali eno in drugo. Jaz se strinjam, da delamo po zakonih in da so ti zakoni za
               vse tudi popolnoma enaki in nobenih razlik.</p>
               <p>Nadalje sem želel še povedati okoli tega premoženja. Jaz se tudi strinjam hudo, da
               pravzaprav ta državni zbor, da se ukvarja s premoženji pod neko vrednostjo, recimo
               pod enim milijonom, ampak potem bi bili župani zelo veseli, ali ne gospa, če bi lahko
               tudi mi lahko prodajali premoženje občin kar tako, brez soglasja občinskega sveta.
               Jaz osebno bi bil zelo zadovoljen, pa to, oprostite, v tem zakonu in v tej državi ni
               dopustno, ker imamo drugačne zakone in jih moramo upoštevati tudi za premoženje, ki
               je vredno 0,1 tolar ali pa še manj. Ampak to so dejstva in to so zakoni in te stvari
               moramo enostavno upoštevati in ta državni zbor se mora tudi baviti s takšnimi
               prodajami, tako kot je zapisano v zakonu. Jaz osebno, oprostite, tudi tako kot moji
               svetniki v občini Tržič, tudi v tem državnem zboru ne dam nobeni vladi pooblastila
               niti pod točko razno ne, da sama od sebe prodaja, kar se ji zljubi in za kolikor se
               ji pač zljubi. O tem odločajo državljani. In mi smo predstavniki državljanov in vlada
               je tista, ki bo naredila tisto, kar ji bo ta državni zbor dal kot nalogo, da to
               stori, in to je to lahko tudi odprodaja premoženja. In jaz mislim, da v tem pogledu
               imam povsem prav, nihče nima pravice samostojno razpolagati s premoženjem in ga
               prodajati, preoblikovati, oddajati, če to ni njegova last. In vlada ni lastnik tega
               premoženja, tega premoženja je lastnik ta državni zbor oziroma država, ki je za nami,
               in to je pravilna definicija.</p>
               <p>In še čisto na koncu. Jaz bom tudi podprl ta predlog, čeprav po drugi strani tudi
               razmišljam, da prav gotovo bo ta vlada morala storiti tudi nekaj s temi objekti v
               korist občin. Vendar, še enkrat povem, pod enakimi pogoji, da ne bodo tega prodajali,
               razporejali in dobičkonosno delali ali kakorkoli, kot si nekateri predstavljajo.
               Strogo po zakonu! Da se pa seveda s strani občin pripravi tako kvalitetne in dobre
               programe, da bo katerakoli vlada videla smisel dajati taka premoženja, kakršnakoli
               vrednost že pač je, tem lokalnim skupnostim ali pa upravljavcem. To so pa zopet
               pogoji, ki jih pa danes, kolikor sem slišal, niste navajali. Strinjam se, da gre neka
               vojašnica, ki je razpadla, ki ni nič vredna, v lokalno skupnost, vendar mora ta
               pripraviti potrebne materiale, potrebne programe za to, da bo nekdo uvidel, da je to
               smiselno. Če pa tega ni, pa seveda vlada na lepe oči ne bo tega podarjala nikomur,
               ker potem sem tudi sam kot zasebnik zelo zainteresiran za kakršnokoli premoženje, saj
               če je tista stavbna ničvredna, bo pa zemljišče nekaj vredno; špekulacij, kolikor jih
               želite.</p>
               <p>Zatorej zaupajte ji, tej vladi, zaupajte, da je to pravilno. Zakoni, kakršni so v
               veljavi, se morajo upoštevati, tudi če komu ni všeč, ampak tako zaenkrat bo. Če pa
               kdo ocenjuje, da je treba narediti kaj drugače, pa ta državni zbor, kolikor vem, z
               odprtimi rokami pričakuje predloge sprememb zakonov tudi na tem področju. Potem bo pa
               stvar stekla mnogo bolje, kot je pa zdaj v zadnjih dvanajstih letih. Hvala lepa.</p>
            </sp>
            <sp who="SDZ4:CukjatiFrance">

               <speaker>PREDSEDNIK FRANCE CUKJATI:</speaker>

               <p>Hvala gospodu Ruparju. Gospod Anderlič, ste dvignili roko za repliko? <stage xml:id="Redna-04-2005-03-22.stage14">/Oglašanje iz
               ozadja./</stage> Dovolite, potem je na vrsti gospod Han. Izvolite.</p>
            </sp>
            <sp who="SDZ4:HanMatjaž">

               <speaker>MATJAŽ HAN:</speaker>

               <p>Hvala lepa za besedo. Nisem se nameraval danes oglašati, vendar se moram, v zvezi s
               tem, da je poslanska skupina SDS vložila amandma, da se odprodaja zdravilišča Rimske
               Toplice črta s tega seznama, kar se mi zdi, glede na to, da prihajam iz okolice
               oziroma iz Radeč, za zdravilišče in za vse te zadeve, ki se dogajajo okoli
               zdravilišča, nesmotrno in nespametno. V tem času sem poklical nekaj telefonskih
               številk, ker tudi sam ne poznam zadeve dovolj dobro. Pa bi vendar povedal, da se
               problem revitalizacije zdravilišča Rimske Toplice vleče že vse od osamosvojitve
               Slovenije. Bilo je že več poskusov, vendar nikoli do sedaj problem ni bil rešen.</p>
               <p>V mesecu septembru 2004 je bil na osnovi poprejšnjega javnega razpisa za oddajo v
               najem med vlado Republike Slovenije in Barsus kot predstavnikom konzorcija sklenjena
               najemna pogodba, v kateri je med drugim zapisana tudi sedanja vrednost objektov in
               pravica najemnikov, da objekte ob poprejšnjem vložku v obnovo objektov lahko po
               določeni dobi tudi odkupijo. Najemniki so za dobro izvedbo celotnega projekta dali
               tudi bančno garancijo. In mislim, če se bo državni zbor odločil, da tega premoženja
               ne odproda, se lahko zgodi, da bodo najemniki odstopili od pogodbe, kar pa bo
               oživitev zdravilišča Rimske Toplice postavilo zopet za par let nazaj. S celotno
               zadevo je seznanjeno ministrstvo za gospodarstvo v zdajšnji vladi. Za informacijo,
               investitorji v to zdravilišče Rimske Toplice so tako zavarovalnica Triglav, Union,
               Mobitel, KAD, SOD, Nova kreditna banka Maribor, tako da me čudi to dejanje. Poleg
               tega pa, glede na to, da so tu predstavniki vlade, bi vendarle radi, vsaj jaz osebno,
               slišali jasno stališče vlade, zakaj je do tega amandmaja prišlo.</p>
               <p>Glede na to, da sem se pogovarjal s predstavniki krajevne skupnosti, županom občine
               Laško in nekaterimi investitorji, tega amandmaja ne bom podprl. Hvala lepa.</p>
            </sp>
            <sp who="SDZ4:CukjatiFrance">

               <speaker>PREDSEDNIK FRANCE CUKJATI:</speaker>

               <p>Gospod Anderlič, želite razpravljati? Izvolite.</p>
            </sp>
            <sp who="SDZ4:AnderličAnton">

               <speaker>ANTON ANDERLIČ:</speaker>

               <p>Verjetno bi to bolj sodilo v repliko, ampak ker sem opustil upanje, da bi lahko
               predhodni razpravljavec razumel kakšno razpravo kot dobronamerno, ampak vsepovsod
               vidi zaroto in poskuša pripisati in dokazovati nekaj nasprotnega. Ampak vendarle, ker
               je bilo toliko zmot v teh navajanjih: prvič, državni zbor ni skrbnik državnega
               premoženja. Državni zbor je zakonodajalec in sprejema predpise in ni skrbnik
               državnega premoženja. Državni zbor se nikjer ne pojavlja kot predstavnik lastnika,
               najsibo v raznih stvarnih vložkih, kjer jih ta država ima, ampak je vedno v imenu
               države vlada tista, ki s tem upravlja. Ampak daleč od tega, da bi se strinjal s tem,
               da državni zbor mora razpravljati in odločati o tem, ali lahko vlada v imenu te
               države odproda že 3-krat amortizirano premoženje, ki bi ga tako ali tako lahko
               odpisala. Ali je res to stvar zakonodajalca? Po mojem trdnem prepričanju in po
               ustavni ureditvi, kakršno v tej državi imamo, ni. In če tega, če imamo neko nestvarno
               ureditev, ki je nastala zaradi spleta okoliščin v preteklosti - sam sem razložil,
               kdaj je to nastalo in se je pokazalo tekom vsakoletnega ali enkratnega ali
               dvakratnega obravnavanja tega odloka, da je ta način nestvaren, neživljenjski. Sem
               absolutno za to, da župani ali kdorkoli v imenu občine to počne, odprodajo tisto, kar
               je amortizirano, kar ne rabijo več, kar jih bremeni. Konec koncev, tukaj imamo
               avtomobile po 15, 20 let, lepo vas prosim! Ali se bodo sedaj ljudje vozili s temi
               avtomobili zato, ker jih vlada ne sme zamenjati z novimi ali ne vem kaj? Ali bodo
               čakali, da bo v državnem zboru prišlo na vrsto, ne vem, čez mesec, dva, tri, pet, da
               lahko neko zadevo za par sto tisočakov odprodajo, se znebijo, obnovijo vse tisto, kar
               je<gap n="..."/> Saj imamo neke ureditve tudi sicer. Imamo predpisano amortizacijo, imamo
               predpisane celo zahteve, da se morajo odpraviti iz prometa stvari, ki so starejše.</p>
               <p>Ampak pravim, opustil sem upanje, da bi lahko kdo vzel dobronamerno to diskusijo.
               Verjemite pa mi, da sem v zadregi, tako kot sem bil v prejšnji ali pa predprejšnji
               situaciji, da odločam o stvareh, za katere nimam dovolj vedenja in tudi ni naše delo
               zares. In zato upam, da ne bo polemike na to temo.</p>
            </sp>
            <sp who="SDZ4:CukjatiFrance">

               <speaker>PREDSEDNIK FRANCE CUKJATI:</speaker>

               <p>Predstavnika vlade, gospoda Pereniča, sprašujem, ali želi govoriti na nekaj
               vprašanj, ki so bila postavljena. Žal imate le par sekund več kot pol minute. Prosim.
           </p>
            </sp>
            <sp who="SDZ4:PereničGorazd">

               <speaker>GORAZD PERENIČ:</speaker>

               <p>Bom zelo hitro. Vlada podpira amandma. V odlok so bile Rimske Toplice, če zelo na
               hitro povem, uvrščene preden smo bili seznanjeni, vsaj na našem ministrstvu, s to
               zadevo. Ker je pogodba sestavljena zelo čudno, da vam kot pravnik ne znam pojasniti,
               tam se vlada zavezuje, da bo državni zbor v odlok premoženje - kako se lahko s
               pogodbo zavežeš, kaj bodo poslanci izglasovali - in tako naprej. Tam je kup
               problemov, zato je pregled tega in če gre za ugotovitev, da bo treba pri pogodbi
               karkoli spremeniti, vlada v bistveno boljšem pogajalskem izhodišču, ker tega
               <gap n="...."/><stage xml:id="Redna-04-2005-03-22.stage15">/Opozorilni znak za konec razprave./</stage> v odloku ni.</p>
            </sp>
            <sp who="SDZ4:CukjatiFrance">

               <speaker>PREDSEDNIK FRANCE CUKJATI:</speaker>

               <p>Ste bili točni, saj bi vam pustili še kakšno minuto. Želi še kdo razpravljati?
               Gospod Cvikl, izvolite. Smo še vedno pri 2. točki in pri amandmaju SDS.</p>
            </sp>
            <sp who="SDZ4:CviklMilanMartin">

               <speaker>MAG. MILAN M. CVIKL:</speaker>

               <p>Komentiral bom to, kar je povedal predstavnik vlade. Mene bi zelo zanimalo, kakšno
               je pri tem vprašanju, gospod Perenič pa je govoril v imenu vlade, stališče ministra
               za regionalni razvoj. Kolikor mi je poznano, je prav služba vlade za strukturno
               politiko in regionalni razvoj bila tista, ki je bila nosilec tega projekta iz vrste
               razlogov: ker gre za zelo specifično vprašanje, kjer se je skušalo rešiti problem, ki
               ga brez tega, da se poišče investitorja, ki je pripravljen v to vložiti nekaj lastnih
               sredstev, ki je za to, kolikor nam je poznano, mora vzeti tudi garancijo in je ta
               seveda v dobri veri, da bo vlada naredila tisto, kar je mogoče, in predpostavljam, da
               v pogodbi piše, da bo vlada predlagala v skladu s pozitivno zakonodajo takšno določbo
               v odlok in to tudi naredila. Seveda se danes poslanci in poslanke odločamo s tem, če
               bomo ta amandma podprli ali nepodprli, ali bo projekt Rimskih Toplic šel naprej. To
               je politična odločitev in to je verjetno tisto, s čimer je investitor tudi tvegal.
               Zanimivo je, da je seveda ravno zaradi tega investitor moral pridobiti garancijo,
               bančno garancijo, in verjetno bo nekdo, verjetno ta ista vlada, ki je sedaj rekla, da
               se strinja s tem, da onemogočimo investitorju, da izvede to naložbo, tudi sedla na to
               garancijo in pozvala upnike, da izplačajo to garancijo.</p>
               <p>Moram reči, da bi veljalo v vladajoči koaliciji razmisliti o dvojem. Prvič, vlada je
               ta dokument poslala v državni zbor. In jaz, kot je kolega povedal, predpostavljam, da
               je vlada, kadar nek dokument pošlje v državni zbor, resna. Imate dva fascikla gradiv,
               predpostavljam, da je med temi gradivi tudi pismo pristojnega ministra, pristojne
               ministrice, pristojne službe, ki je verodostojno, ki ima podpise. In na podlagi tega
               ste to tudi predlagali. Predlagam, da nam pokažete pismo, ki pravi, da se resorni
               minister strinja s tem, da gre to ven iz odloka. <gap n="..."/><stage xml:id="Redna-04-2005-03-22.stage16">/Oglašanje iz klopi./</stage><gap n="..."/> Ne, ne!
               Gospod predstavnik vlade je povedal, kakšno je stališče vlade. Povedal je, da je
               stališče vlade, da podpira amandma, se opravičujem, ampak veste, vlada navadno odloča
               na sejah, vlada sklepa o amandmajih in oblikuje stališča do amandmaja ob delu
               delovnih teles in o tem tudi seznanja. Zato pravim, če obstaja dokumentacija, ki
               pravi, da se to naj da v odlok, me zanima, ali obstaja dokumentacija, da to ni v
               odloku. In potem predpostavlja, gospod Perenič tukaj jemlje, bi rekel, nase
               odgovornost vlade v celoti, predvsem pa odgovornost za projekt. Za to gre!</p>
               <p>Mi smo predlagali na začetku, če se spomnite, tudi na odboru za finance sem povedal,
               da prekinemo razpravo o tem odloku in mogoče bi to bilo tudi na tej točki najbolje:
               prekiniti razpravo o odloku, naj se seveda naredi vse, kar je potrebno, da bo ta
               odlok imel vse formalne podlage, naj bo povezan s proračunom, ne pa, da bomo sedaj na
               podlagi nekih anonimk, nekih dopisov poslanci vlagali, bi rekel, amandmaje in se
               odločali, ali je tista zadeva tam vredna 180 milijonov ali ni vredna 180 milijonov.
               Mi kot državni zbor se sedaj postavljamo v vlogo nekega tretjega pogajalca ali pa
               opazovalca poganjanj, ki so se izvedla. Zato se mi zdi ta misel, in zato sem se tudi
               oglasil, oziroma to mnenje predstavnika vlade zelo pogumno in bi želel, da ga
               podkrepite z dokazi, če ga pa ne morete podkrepiti z dokazi, potem pa predsedujoči
               predlagam, če je to seveda proceduralno mogoče, da v izogib tega, da bi naredili
               škodo projektu Rimske Toplice, preprosto prekinemo razpravo o tem predlogu in se na
               ta odlok vrnemo, ko bodo za to vzpostavljeni pogoji. In rebalans, priprava rebalansa
               in sprejem rebalansa proračuna je za to najbolj primeren čas. Jaz sem že prej
               povedal, če ne drugega, bo minister za finance vedel, s kakšnimi potencialnimi
               prihranki je mogoče računati na posameznih resorjih, ker seveda posamezni resorji
               dobivajo s tem odlokom na podlagi današnjega sklepa 2.1 milijarda več možnosti za
               porabo v državnem proračunu. Vse te razloge je zakon o javnih financah jasno
               opredelil, da ko se pripravi proračun, se pripravi tudi program prodaje finančnega in
               stvarnega premoženja, to je sestavni del potem tudi ustrezne porabe po resorjih,
               sedaj pa imamo neko s strukturo uporabe nepovezanim odlokom.</p>
               <p>Gospodje, poglejte, mi smo že prej povedali, da bi bilo korektno sploh nesprejeti ta
               odlok, seveda pa bomo temu amandmaju, ko bo o tem glasovanje, če gospod predsedujoči
               ne boste prekinili, nasprotovali, ker menimo, da ni ustrezno, da brez pisanih
               dokumentov tukaj obravnavamo ali pa smo slišali neko mnenje vlade, ki pravi, da je
               potrebno Rimske Toplice iz programa prodaje stvarnega premoženja v letu 2005
               izločiti. Hvala lepa.</p>
            </sp>
            <sp who="SDZ4:CukjatiFrance">

               <speaker>PREDSEDNIK FRANCE CUKJATI:</speaker>

               <p>Gospod Perenič, žal vam moram povedati, da nimate več časa za odgovore, je pa
               navada, da takrat, ko poteče čas vladi, se usujejo vprašanja, sprejmite jih bolj kot
               retorična, da ne rečem, provokativna. Besedo ima gospa Pečanova.</p>
            </sp>
            <sp who="SDZ4:PečanBreda">

               <speaker>BREDA PEČAN:</speaker>

               <p>Jaz bi ponovila samo eden stavek, ki ga je povedal kolega Han pred menoj, in sicer
               predlagam, da vlada in ne pa državni sekretar iz ministrstva<gap n="..."/></p>
            </sp>
            <sp who="SDZ4:CukjatiFrance">

               <speaker>PREDSEDNIK FRANCE CUKJATI:</speaker>

               <p>Prosim, tišina. Samo gospa Pečanova ima besedo.</p>
            </sp>
            <sp who="SDZ4:PečanBreda">

               <speaker>BREDA PEČAN:</speaker>

               <p><gap n="..."/>ne pa državni sekretar iz ministrstva za javno upravo pove, ali je smotrno ta
               amandma sprejeti ali ne. Mislim da, ker se bo seja nadaljevala še jutri in v torek,
               bi bilo smotrno predvsem zaradi realizacije načrtov, ki jih je, kot vse kaže, tudi ta
               vlada sprejela že, ker je vnesla prodajo tega objektov oziroma zdravilišča Rimske
               Toplice v program prodaje - gotovo je stvar preverila. Še enkrat bi poudarila tudi
               to, da tekst, ki smo ga vsi dobili, kot vse kaže, ali pa velika večina poslank in
               poslancev, ki so ga pripravili, gospod Hubert Ankerc, Simona Kranjčan in Antonija
               Marinček, visoko izobraženi ljudje, so pisali tekst, ne da bi poznali celoto tega
               projekta. Niso vedeli, da je Barsus leta 2000 sicer res dobil v najem Rimske Toplice,
               vendar da je z ustanovitvijo konzorcija, v katerega so vključene gospodarske družbe,
               katerih 100% lastnica je tudi država - Slovenska odškodninska družba, Kapitalska
               družba in 65% lastnica Mobitela preko Telekoma, da ne bi kdo narobe razumel, pa da ne
               govorim o zavarovalnici, ki je tudi večinska lastnica, pa v Novi Kreditni banki
               Maribor, ki je tudi, kolikor vem, izrazito večinska lastnica -, se pravi, da je
               država s tem, da je vključila finančno investiranje v ta projekt take družbe, svoje
               družbe, da je želela Rimske Toplice urediti tako, da bodo delovale, kot je treba, in
               da bodo kasneje dejale tudi dobiček. In ker so finančni investitorji v njeni lasti,
               pomeni, da posredno bodo tudi Rimske Toplice na koncu koncu v njeni lasti, tudi če
               jih kupi tako imenovani MRC - medicinsko-rehabilitacijski center. To naj bi bil ta
               konzorcij. Družba Barsus, kot vse kaže - to je verjetno sicer poslovna tajnost, ampak
               glede na to, da je v tem državnem zboru tako ali tako vse dovoljeno-, kot vse kaže,
               bo odstopila oziroma izstopila iz tega konzorcija. Se pravi, da vse te besede, ki so
               tukaj, moram reči nepreverjene in napisane tako, da jih ni možno preveriti, so vas
               zavedle, da ste vložili tak amandma. Zato vam svetujem, kolegice in kolegi iz
               Slovenske demokratske stranke, da svoje člane vlade vprašate, kaj oni zares o tem
               mislijo. Mislim, da niste preverjali. Hvala.</p>
            </sp>
            <sp who="SDZ4:CukjatiFrance">

               <speaker>PREDSEDNIK FRANCE CUKJATI:</speaker>

               <p>Hvala gospe Pečanovi. Javljal se je kar nekajkrat gospod Mikulič, ampak žal, čas
               Novi Sloveniji je že potekal.</p>
               <p>Prehajamo oziroma zaključujemo<gap n="..."/> Želite razpravljati? Izvolite, gospod Cvikl.</p>
            </sp>
            <sp who="SDZ4:CviklMilanMartin">

               <speaker>MAG. MILAN M. CVIKL:</speaker>

               <p>Hvala lepa, gospod predsedujoči. Sedaj seveda, če dovolite, bomo na koncu pustili
               nekaj minut časa vladi, da bo lahko odgovorila, predvsem bi pa predlagal, da vlada to
               moje razmišljanje razume retorično, ampak kot resen pomislek v način sprejemanja
               vlade mnenj na amandmaje poslancev. Predsednik, od vas bi pa pričakoval, da ste
               predsednik celotnega državnega zbora in ne predsednik samo vladajoče koalicije in
               prosim, da ne ocenjujete poslancev, da ne kvalificirate, kaj posamezni poslanci
               želimo povedati. Jaz sem predlagal in želel od vlade, če je mogoče in bomo sami na
               koncu delali na tem, da bo ostalo nekaj časa, da bo vlada lahko odgovorila, ali je to
               tudi mnenje ministra za regionalni razvoj. Želel sem se oglasiti potem, ko na ta
               način kvalificirate mnenje in razpravo posameznih poslancev. Gre za preveč pomembno
               vprašanje in na odboru za finance in monetarno politiko smo ugotavljali, tudi
               zakonodajno-pravna služba tega državnega zbora je ugotovila, da je odlok v marsičem
               neprimeren. Predvsem ni jasno, zakaj bo denar namenjen. In res ni to jasno. Potem pa,
               ko ste kot vlada, kot vladajoča koalicija, skupaj z vami očitno, glede na to, kako
               razpravljate oziroma vodite sejo, se odločili, da boste to na vsak način spravili čez
               državni zbor že na tej seji, vas opozarjamo na probleme, pa ocenjujete to kot
               retorične razprave.</p>
               <p>Želel bi, če bi bilo mogoče v nadaljevanju, ko bomo na koncu še nekaj časa
               razdelili, damo nekaj časa tudi vladi, da vlada vendarle pridobi v vmesnem času
               mnenje ministra, mogoče tudi mnenje ministra za finance, ker tukaj nek državni
               sekretar razlaga pravzaprav, kaj bo z enim pomembnim regionalnim vprašanjem. Kolegi
               poslanke in poslanci, ki živite blizu Rimskih Toplic in pa tisti, ki poznate ta
               problem, se boste verjetno z menoj strinjali, da bi bilo dobro to lokacijo dati, če
               je mogoče, zastonj investitorju, ta pa naj prinese nov razvoj, ker, če bi bilo mogoče
               izpleniti iz tega, gospodje vse pogodbe so ustrezno pri tem oblikovane, če bi bilo
               mogoče iz tega nekaj izpleniti, bi seveda to naredil že tako imenovani nekdanji SDK
               oziroma agencija za plačilni promet. Menim, da je neodgovorno, da imamo na eni strani
               tukaj amandma na podlagi nekih napol anonimk, da imamo tukaj insinuacije, da gre za
               koruptivna dejanja in da imamo tukaj mnenje vlade, ki ni bilo pridobljeno na formalni
               način, ne slišimo pa mnenja ministra za finance, ministra za regionalni razvoj, potem
               pa vse to skupaj predsednik državnega zbora začini, da naj se to razume kot retorično
               mnenje poslanca državnega zbora. Hvala lepa.</p>
            </sp>
            <sp who="SDZ4:CukjatiFrance">

               <speaker>PREDSEDNIK FRANCE CUKJATI:</speaker>

               <p>Hvala. Želi še kdo razpravljati? <stage xml:id="Redna-04-2005-03-22.stage17">(Ne.)</stage> Zaključujem razpravo k 2. točki in amandmaju
               SDS k 2. točki.</p>
               <p>Prehajamo na razpravo o 3. točki in o amandmaju poslanskega kluba Liberalne
               demokracije Slovenije. Še enkrat opozarjam, da ste dobili popravljen amandma in o
               njem razpravljamo. Želi kdo razpravljati? Če ne, potem zaključujem razpravo. O
               amandmajih in odloku bomo v skladu s časovnim potekom seje zbora odločali danes v
               okviru glasovanja čez pol ure, to je ob 16.30.</p>
               <p>Prekinjam to točko dnevnega reda in prekinjam sejo zbora, ki jo bomo nadaljevali ob
               16.30. Točka je prekinjena in seja je prekinjena. Gospod Cvikl, proceduralni predlog
               boste lahko dali, ko se bo seja nadaljevala.</p>
               <stage type="time">(Seja je bila prekinjena ob 16.01 uri in se je nadaljevala ob 16.30 uri.)</stage>
            </sp>
            <sp who="SDZ4:KlavoraVasja">

               <speaker>PODPREDSEDNIK MAG. VASJA KLAVORA:</speaker>

               <p>Spoštovani! Prehajamo na glasovanja zbora o predlogih odločitev. Proceduralno?
               Izvolite.</p>
            </sp>
            <sp who="SDZ4:ŠircaMajda">

               <speaker>MAJDA ŠIRCA:</speaker>

               <p>Hvala lepa, gospod podpredsednik. Imam proceduralno zahtevo oziroma predlog. Izražam
               protest ob ravnanju in vodenju seje danes dopoldan, ko je sejo vodil podpredsednik
               Sašo Peče, protest zaradi njegovega nekorektnega in nedopustnega ravnanja, za kar
               zahtevam opravičilo. Iz magnetograma je razvidno, da sem bila hudo napadena in da je
               bilo tudi ovirano moje izražanje stališč v trenutku, ko sem predstavljala stališče
               Liberalne demokracije Slovenije pri obravnavi zakona o istospolnih partnerskih
               zvezah. Podpredsednik mi je očital, da grozim poslankam in poslancem. Hkrati mi je
               tudi dejal, da naslednjič, ko si bom privoščila tak kiks oziroma zlonamerno dejstvo,
               citiram, je dejal, <q>"vas bom nagnal z govornice"</q>. V državnem zboru še nisem doživela,
               da bi predsedujoči naganjal z govornice in grozil poslankam in poslancem pri njihovem
               izvajanju. Zato zahtevam, da se podpredsednik za tako nedopustno obnašanje in vodenje
               seje opraviči. Hvala.</p>
            </sp>
            <sp who="SDZ4:KlavoraVasja">

               <speaker>PODPREDSEDNIK MAG. VASJA KLAVORA:</speaker>

               <p>Hvala lepa. Spoštovana gospa poslanka, gospod podpredsednik Sašo Peče je to slišal,
               čeprav to ni bil proceduralni predlog, in želi tudi besedo. Prosim.</p>
            </sp>
            <sp who="SDZ4:PečeSašo">

               <speaker>SAŠO PEČE:</speaker>

               <p>Spoštovani prisotni! Moje besede bodo namenjene vsem vam. Če od mene zahtevate, da se
               opravičujem, ker spoštujem poslovnik, potem se seveda okrog tega motite. Je pa res,
               da sem nasprotoval sprejemu tega poslovnika, mislim, da je bilo to v prejšnjem
               mandatu. Gospa Širca, vi ste ena izmed tistih, ki je ta poslovnik, ki omejuje čas
               razprave, podprla. To zahtevo ste dosegli v Liberalni demokraciji in mislim, da še v
               marsikateri drugi stranki. Verjamem, da državni zbor lahko korektno dela, če se
               poslanci poslovnika tudi držimo in ga spoštujemo. Vi ste prekoračili čas za dve
               minuti. Mislim, da je to nedopustno, in verjamem, da je to prvič v tem mandatu, da si
               je nekdo dovolil za dve minuti prekoračiti čas, ki mu je na razpolago. Vedeli ste, po
               mojih informacijah, štiri dni prej, koliko minut imate na razpolago, zato vas s tega
               mesta iskreno prosim, če vam časovnost dela probleme, poskusite v svoji pisarni tekst
               nekajkrat prebrati, da boste prišli v okviru razpoložljivega časa. Hvala.</p>
            </sp>
            <sp who="SDZ4:KlavoraVasja">

               <speaker>PODPREDSEDNIK MAG. VASJA KLAVORA:</speaker>

               <p>Hvala lepa, gospod podpredsednik. Poslovnik mi ne dovoljuje, da bi nadaljevali s to
               razpravo, zato to razpravo zaključujem.</p>
               <p>Prehajamo na prekinjeno <title>1. točko dnevnega reda - vprašanja poslank in
                  poslancev.</title>
               </p>
               <p>V skladu s predlogom poslanca Saša Pečeta bo zbor odločal o naslednjem predlogu
               sklepa: Državni zbor bo na naslednji redni seji opravil razpravo o odgovoru
               predsednika vlade Republike Slovenije Janeza Janše na poslansko vprašanje Saša Pečeta
               o konceptu privatizacije Nove Kreditne banke Maribor.</p>
               <p>Želi kdo obrazložiti glas? Najprej v imenu poslanskih skupin gospod Sok, gospod
               Peče. Še kdo? V imenu poslanske skupine gospod Sok, izvolite.</p>
            </sp>
            <sp who="SDZ4:SokAlojz">

               <speaker>ALOJZ SOK:</speaker>

               <p>Hvala lepa za besedo. Čisto na kratko. Mi razumemo predlog poslanskega kolega
               Pečeta, žal, danes naša poslanska skupina tega predloga ne more podpreti, bomo pa tak
               predlog z veseljem podprli, ko bo vlada predlog privatizacije Nove Kreditne banke
               Maribor pripravila in ko bo v zvezi s tem vprašanjem znanih več dejstev. V tem
               trenutku pa se nam takšna razprava zdi preuranjena. Hvala lepa.</p>
            </sp>
            <sp who="SDZ4:KlavoraVasja">

               <speaker>PODPREDSEDNIK MAG. VASJA KLAVORA:</speaker>

               <p>Hvala lepa. Gospod Peče, prosim.</p>
            </sp>
            <sp who="SDZ4:PečeSašo">

               <speaker>SAŠO PEČE:</speaker>

               <p>Vlada Republike Slovenije se je že leta 1994 strinjala z zakonsko ureditvijo
               privatizacije finančnega sektorja v obliki zakona. To se je zgodilo na izredni seji,
               kjer je državni zbor obravnaval ustavni zakon. Takrat je bil tudi sprejet sklep na
               podlagi želje tedanjega finančne ministra. Državni zbor je to odločitev podprl v
               obliki dveh argumentov oziroma dveh temeljev v enem sklepu. Prvič, za privatizacijo
               bančnega sektorja, med katera sta spadala, vsaj sanacija je potekala na račun Nove
               Ljubljanske banke in Nove Kreditne banke Maribor na podlagi zakona. Drugič, ob
               privatizaciji bodo soudeleženi tudi državljani in državljanke. Hočem povedati, da je
               privatizacija Nove Ljubljanske banke potekala mimo zakonodajne veje oblasti. Vsi
               vemo, katere so posledice tovrstne privatizacije in dostop belgijskega KBC-ja v
               finančni sistem Republike Slovenije ni prinesel tistih želenih učinkov, kot smo si
               jih obetali oziroma bolje rečeno, kot si jih je obetala tedanja vlada. Moj namen je
               samo to, da se zakonodajna vejo oblasti seznani s postopki privatizacije, vsi pa
               vemo, da so se ti postopki že pričeli s sklicem izredne skupščine, na kateri so
               zahtevali zamenjavo nadzornega odbora. Dejstvo je, da v tem trenutku vlada vsaj na
               trgu financ v Sloveniji velika praznina, kjer nihče ne ve, kako se bodo zadeve
               odvijale. In jaz pravim, da je škoda, da državni zbor iz svoje pristojnosti izpusti
               tako zelo pomembno temo, kot je privatizacija bank. Govoril sem, ne samo o
               vseslovenskem pomenu tovrstne debate, temveč tudi in po moji oceni, kar je za mene
               seveda primarnega pomena, za razvoj tistega dela Slovenije, ki zaostaja za centralnim
               krajem, to je mestno občino Ljubljana.</p>
               <p>Še enkrat pozivam v skladu o izpolnjevanju obveznosti, ki si jih je ta državni zbor
               naložil leta 1994 in pozneje v skladu s sanacijo bank, mislim, da je leta 1998 banka
               Slovenije podala sklep o uspešno opravljeni sanaciji. Od tu izvira dolg državljanov
               in državljank, to je tisti dolg, o katerem smo vsi govorili v obdobju volilne
               kampanje, da danes pokažete toliko interesa, da ste vsaj pripravljeni spregovoriti o
               usodi trenutno najmočnejše slovenske, poudarjam, slovenske banke. Gospodje in gospe,
               poslanci in poslanke! Resnično, kolikor je v vas vsaj malo skrbi za to našo državo,
               za bančni sistem v naši državi, opravimo razpravo, naj nas ministrstvo za finance,
               vlada Republike Slovenije seznani s potekom oziroma z načrtom privatizacije
               potencialnim kupcem in seznanimo vlado, ker vlada pač noče biti seznanjena od
               strokovnjakov z željo po dokapitalizaciji. Prosim za podporo. Hvala.</p>
            </sp>
            <sp who="SDZ4:KlavoraVasja">

               <speaker>PODPREDSEDNIK MAG. VASJA KLAVORA:</speaker>

               <p>Hvala lepa. Želi še kdo besedo v imenu poslanske skupine? <stage xml:id="Redna-04-2005-03-22.stage19">(Ne.)</stage> Želi kdo obrazložiti
               glas od poslancev? Prosim. Gospod Kumer se je javil prej. <stage xml:id="Redna-04-2005-03-22.stage20">(Ne.)</stage> Gospod Kangler.</p>
            </sp>
            <sp who="SDZ4:KanglerFranc">

               <speaker>FRANC KAGLER:</speaker>

               <p>Hvala za besedo. Sam osebno bom podrl ta predlog poslanskega kolega gospoda Pečeta,
               čeprav se z vsemi navedbami, ki jih je podal, ne strinjam. Sam osebno po svoje sem
               bil zadovoljen z odgovorom predsednika vlada, ki je na nek način nakazal, da je
               potrebno privatizacijo mariborske banke izpeljati. Podprl bom pa ta predlog kolega
               Pečeta iz tega razloga, da je prav, da v tem parlamentu, da v tej hiši spregovorimo o
               problemu privatizacije mariborske banke. To ne bo splošna razprava, to trenutno na
               pobudo kolega Pečeta ne bo splošna razprava, ampak je prav, da slišimo mnenje
               predstavnikov poslanskih skupin in ko bo tako daleč v Slovenski ljudski stranki tudi
               pričakujemo, še enkrat poudarjam, pričakujemo, da bomo glede privatizacije Mariborske
               banske tudi v parlamentu spregovorili na splošni razpravi.</p>
               <p>Sam pa si prizadevam, in tudi osebno bi bil vesel, da slišim menja in prepričan sem,
               da bi tudi bilo dobro, da vlada sliši mnenje vseh poslanskih skupin, kakšen je odnos
               in kakšni so pogledi posameznih političnih opcij do privatizacije tako pomembne
               banke, kot je mariborska kreditna banka, ki je trenutno res edina v slovenski lasti,
               ki je največja banka v Sloveniji.</p>
            </sp>
            <sp who="SDZ4:KlavoraVasja">

               <speaker>PODPREDSEDNIK MAG. VASJA KLAVORA:</speaker>

               <p>Hvala lepa. Želi še kdo obrazložiti glas? Ugotavljam, da nihče, zato lahko preidemo
               na glasovanje. Glasujemo. Oprostite. Gospod Peče?</p>
            </sp>
            <sp who="SDZ4:PečeSašo">

               <speaker>SAŠO PEČE:</speaker>

               <p>Ne dela glasovalna naprava. To prakso imate v LDS-u.</p>
            </sp>
            <sp who="SDZ4:KlavoraVasja">

               <speaker>PODPREDSEDNIK MAG. VASJA KLAVORA:</speaker>

               <p>Če je temu res tako, potem za 5 minut prekinjam sejo zbora.</p>
               <stage type="time">(Seja je bila prekinjena ob 16.42 uri in se je nadaljevala ob 16.46 uri.)</stage>
            </sp>
            <sp who="SDZ4:KlavoraVasja">

               <speaker>PODPREDSEDNIK MAG. VASJA KLAVORA:</speaker>

               <p>Nadaljujemo s sejo zbora. Službe so ugotovile, da so bile glasovalne naprave v redu,
               da pa je prišlo pomotoma do vstavitve dveh kartic narobe. Zaradi tega je bilo
               glasovanje opravljeno in se izid glasovanja tudi upošteva. Izid glasovanja je
               nasleden: ob navzočnosti 68 poslancev in poslank je za glasovalo 23, proti 44.</p>
               <p><stage xml:id="Redna-04-2005-03-22.stage22">(Za je glasovalo 23.)</stage> <stage xml:id="Redna-04-2005-03-22.stage23">(Proti 44.)</stage></p>
               <p>Ugotavljam, da sklep ni bil sprejet.</p>
               <p>Je proceduralno vprašanje, gospod Peče?</p>
            </sp>
            <sp who="SDZ4:PečeSašo">

               <speaker>SAŠO PEČE:</speaker>

               <p>Gospod predsedujoči, tega pa res ne morete narediti. Poglejte, nobena kartica ni
               bila narobe obrnjena. Pred pričetkom glasovanja smo vas opozorili, da ne delajo. Lepo
               vas prosim, prišla je vaša strokovna sodelavka oziroma strokovna sodelavka državnega
               zbora, ona je naknadno popravila glasovalni aparat, vi pa sedajle rečete, da so bile
               narobe obrnjene kartice. Lepo vas prosim, no! Malo korektnosti je pa potrebno.
               Verjamem, da je tema, ki vam ne leži v okviru vladnih strank, ampak vseeno ne na ta
               način, lepo vas prosim! Ali pa bodite toliko fleksibilni in ponovite
               glasovanje<gap n="..."/></p>
            </sp>
            <sp who="SDZ4:KlavoraVasja">

               <speaker>PODPREDSEDNIK MAG. VASJA KLAVORA:</speaker>

               <p>Prosim, jaz vodim sejo državnega zbora in se ne ukvarjam s tehniko. Tehnike službe
               so me opozorile, da so glasovalne naprave bile v redu in da sta dve kartici bili
               napačno vloženi.</p>
            </sp>
            <sp who="SDZ4:PečeSašo">

               <speaker>SAŠO PEČE:</speaker>

               <p>Poglejte, narobe so vas opozorili<gap n="..."/></p>
            </sp>
            <sp who="SDZ4:KlavoraVasja">

               <speaker>PODPREDSEDNIK MAG. VASJA KLAVORA:</speaker>

               <p>To obvestilo sem sprejel, ker menim, da je bilo to obvestilo tehnične službe, ki je
               pregledala glasovalne naprave. Nimam nikakršnega namena, da bi tega mnenja njihovega
               ne sprejel<gap n="..."/></p>
            </sp>
            <sp who="SDZ4:PečeSašo">

               <speaker>SAŠO PEČE:</speaker>

               <p>Gospod Klavora, boste odpustili uslužbenko, ki je izrekla to laž ali ne. Gospod
               Klavora, govorimo o privatizaciji Nove Kreditne banke, vi pa na podlagi mnenja ene
               uslužbenke, ki se je zlagala, ne boste upali ponoviti glasovanja!?</p>
            </sp>
            <sp who="SDZ4:KlavoraVasja">

               <speaker>PODPREDSEDNIK MAG. VASJA KLAVORA:</speaker>

               <p>Prekinil bi, prosim, to razpravo. Gospod Peče, ne moremo o takem<gap n="..."/></p>
            </sp>
            <sp who="SDZ4:PečeSašo">

               <speaker>SAŠO PEČE:</speaker>

               <p>Gospod Klavora, strah vas je.</p>
            </sp>
            <sp who="SDZ4:KlavoraVasja">

               <speaker>PODPREDSEDNIK MAG. VASJA KLAVORA:</speaker>

               <p><gap n="..."/>razpravljati. Glasovalne naprave delujejo.</p>
            </sp>
            <sp who="SDZ4:PečeSašo">

               <speaker>SAŠO PEČE:</speaker>

               <p>Ne, niso delovale, gospod Klavora. Pravočasno smo vas opozorili na to zadevo. Gospod
               Klavora<gap n="..."/></p>
            </sp>
            <sp who="SDZ4:KlavoraVasja">

               <speaker>PODPREDSEDNIK MAG. VASJA KLAVORA:</speaker>

               <p>Po dogovoru, ki je bil sprejet, bom še enkrat<gap n="..."/></p>
            </sp>
            <sp who="SDZ4:PečeSašo">

               <speaker>SAŠO PEČE:</speaker>

               <p>To si razlagate vi ta dogovor.</p>
            </sp>
            <sp who="SDZ4:KlavoraVasja">

               <speaker>PODPREDSEDNIK MAG. VASJA KLAVORA:</speaker>

               <p>Jaz ga bom samo prebral<gap n="..."/></p>
            </sp>
            <sp who="SDZ4:PečeSašo">

               <speaker>SAŠO PEČE:</speaker>

               <p>Ampak pomislite, kaj berete, vendar.</p>
            </sp>
            <sp who="SDZ4:KlavoraVasja">

               <speaker>PODPREDSEDNIK MAG. VASJA KLAVORA:</speaker>

               <p><gap n="..."/>in bom ob tem tudi mislil in tudi slovensko prebral. Če poslanec med glasovanjem
               pravočasno opozori, da njegova glasovalna naprava ne deluje, predsedujoči glasovanje
               prekine. Tega nisem storil, ker je bilo kasneje. Če se glasovanje konča z objavo
               rezultata glasovanja<gap n="..."/></p>
            </sp>
            <sp who="SDZ4:ZagoracBoštjan">

               <speaker>BOŠTJAN ZAGORAC:</speaker>

               <p>Meni je zelo žal, če slabše vidite, res. Ampak opozorili smo med glasovanjem.</p>
            </sp>
            <sp who="SDZ4:KlavoraVasja">

               <speaker>PODPREDSEDNIK MAG. VASJA KLAVORA:</speaker>

               <p>Če se glasovanje konča z objavo rezultata glasovanja, pa je poslanec opozoril, da
               njegova glasovalna naprava ne deluje, se glasovanje ponovi<gap n="..."/></p>
            </sp>
            <sp who="SDZ4:PečeSašo">

               <speaker>SAŠO PEČE:</speaker>

               <p>Zato samo hočemo ponovitev glasovanja<gap n="..."/></p>
            </sp>
            <sp who="SDZ4:KlavoraVasja">

               <speaker>PODPREDSEDNIK MAG. VASJA KLAVORA:</speaker>

               <p><gap n="..."/>če službe zbora ugotovijo, da je glasovalna naprava v okvari.</p>
            </sp>
            <sp who="SDZ4:PečeSašo">

               <speaker>SAŠO PEČE:</speaker>

               <p>Gospod Klavora! Med glasovanjem smo vas opozorili.</p>
            </sp>
            <sp who="SDZ4:KlavoraVasja">

               <speaker>PODPREDSEDNIK MAG. VASJA KLAVORA:</speaker>

               <p>Mislim, da ne morem po poslovniku dovoliti razprave naprej. Zato zaključujem to
               točko in gremo naprej po dnevnem redu.</p>
               <p>Nadaljujemo s prekinjeno <title>2. točko dnevnega reda - druga obravnava predloga
                  zakona o istospolni partnerski zvezi</title>
               </p>
               <p>Prehajamo na odločanje o naslednjem predlogu sklepa. Predlog zakona o istospolni
               partnerski zvezi, druga obravnava, ni primeren za nadaljnjo obravnavo. Želi kdo
               obrazložiti glas? Prosim, proceduralno vprašanje, gospod Peče.</p>
            </sp>
            <sp who="SDZ4:PečeSašo">

               <speaker>SAŠO PEČE:</speaker>

               <p>V imenu poslanske skupine Slovenske nacionalne stranke zahtevamo eno uro pavze pred
               naslednjim odločanjem. Ta čas, toliko v obvestilo, verjetno obstojajo TV posnetki,
               kamer imamo toliko, da bi lahko videli, da smo vas pravočasno opozorili. Prosim pa,
               da nam odobrite v skladu s poslovnikom zahtevano pavzo poslanske skupine.</p>
               <p>Hvala.</p>
            </sp>
            <sp who="SDZ4:KlavoraVasja">

               <speaker>PODPREDSEDNIK MAG. VASJA KLAVORA:</speaker>

               <p>Želi kdo obrazložiti glas poslanske skupine? Izvolite, gospa Širca.</p>
            </sp>
            <sp who="SDZ4:ŠircaMajda">

               <speaker>MAJDA ŠIRCA:</speaker>

               <p>Hvala lepa. Danes smo večkrat že poudarili, da problematika, ki se danes zaključuje,
               ali naj bi se zaključila s predlogom, za marsikoga ustreznim predlogom zakona o
               istospolnih partnerskih zvezah, je v slovenskem prostoru potrebovala mnogo časa, da
               je z vseh vidikov mehčala in se prilagajala na nove okoliščine, na nove prakse. Ta
               čas ni bil potreben zgolj samo za ureditev dane pravne materije, ampak tudi za
               prilagoditev miselnosti, ki je na tem nivoju imela dokaj številne pomisleke.</p>
               <p>Ne samo Evropska unija, ne samo številna priporočila in resolucije na tem področju,
               temveč tudi ustrezne zahteve samih bodočih uporabnikov tega zakona nas danes silijo,
               da podpremo ta zakon in ne glasujemo za tak sklep, ki ga je predlagala komisija
               oziroma matično delovno telo.</p>
               <p>Poudarila bi rada zgolj samo en vidik, in sicer da materija, kot je urejena v tem
               zakonu, ustreza tistim, ki bodo ta zakon potrebovali. Tisti, ki bodo ta zakon
               potrebovali, pravijo, da ne soglašajo s tistimi predlogi, ki jih prinaša, oblikuje
               trenutno vlada in ki nam na žalost danes niso na vpogled, tudi na žalost tudi zaradi
               tega, ker bi sicer lažje o njih odločali.</p>
               <p>Bojimo se, da bi namreč nove rešitve, ki naj bi jih nadomestile, ter dolgoletno
               prizadevanje in tudi dobro usklajen konsenz, ogrozile želje gejev in lezbijk, ki si
               prizadevajo, da bi prišle do ureditve in do možnosti sklenitve legalnih partnerskih
               zvez.</p>
               <p>Za ta zakon se je opredelilo, ne samo civilno občestvo, ampak o njem so se izrekle
               tudi nekatere stranke, ki danes menijo, da bi bilo boljše to materijo drugače
               urediti. Skratka, še enkrat izražam podporo temu zakonu in najavljam, da bomo
               glasovali proti sklepu, kot je oblikovan. Hvala.</p>
            </sp>
            <sp who="SDZ4:KlavoraVasja">

               <speaker>PODPREDSEDNIK MAG. VASJA KLAVORA:</speaker>

               <p>Hvala lepa. Želi še kdo v imenu poslanske skupine obrazložiti glas? Prosim, gospa
               mag. Potrata.</p>
            </sp>
            <sp who="SDZ4:PotrataMajda">

               <speaker>MAG. MAJDA POTRATA:</speaker>

               <p>Hvala za besedo, gospod podpredsednik. V poslanski skupini Združene liste socialnih
               demokratov bomo glasovali proti predlogu sklepa, da zakon ni primerna podlaga za
               nadaljevanje postopka. Menimo, da je škoda zavreči vse tisto, kar se je v letih
               pripravljanja tega zakona dalo uskladiti s stališča različnih pogledov na
               problematiko, ki v vseh krogih, v vseh plasteh slovenske družbe ni enako sprejeta.
               Menimo, da gre za uresničevanje legitimnih pravic vsakega posameznika, da si izbere
               svojega partnerja in da s tem svojim partnerjem oblikuje skupnost, v kateri se bo
               počutil varno, v kateri bo našel tudi svoje čustveno življenje dovolj bogato
               izpolnjeno.</p>
               <p>Zakon ne vsiljuje nikomur ne sklenitve take zveze, mu pa s predlaganimi rešitvami
               omogoča, da posameznik, ki je v taki skupnosti, lahko uresniči pravice, ki so
               uresničljive za druge državljane, ki živijo v heteroseksualni skupnosti. V imenu
               poslanske skupine Združene liste socialnih demokratov štejemo ta zakon ne za idealen
               tekst, ampak za tekst glede katerega smo se uskladili in mislimo, da je najpomembneje
               pri vsem to, da je sprejemljiv za skupino, katere temeljna vprašanja tudi ureja.</p>
               <p>Dovolite, da ob koncu, ko vas pozivam, da tudi vi glasujete proti predlaganemu
               sklepu matičnega delovnega telesa, samo še eno svoje opažanje izrazim. Danes se mi je
               zdelo, da so nekateri v tej okrogli dvorani državnega zbora pozabili, kje so, in so
               mislili, da so v neki drugi okrogli dvorani. Hvala lepa.</p>
            </sp>
            <sp who="SDZ4:KlavoraVasja">

               <speaker>PODPREDSEDNIK MAG. VASJA KLAVORA:</speaker>

               <p>Hvala lepa. Želi kdo od poslancev obrazložiti glas? Prosim, gospod Kumer. Še kdo?
               Gospa Barbara Žgajner Tavš.</p>
            </sp>
            <sp who="SDZ4:KumerDušan">

               <speaker>DUŠAN KUMER:</speaker>

               <p>Hvala lepa za besedo, predsedujoči. Vsi skupaj že nekaj let, zadnje dve tri leta pa
               intenzivno govorimo, da je potrebno to vprašanje začeti reševati. Toda, ko pridemo do
               tega dneva D, tako kot smo mi danes tukaj, pa se pokažemo v tisti pravi sprenevedavi
               luči. Tisoč in en razlog se najde samo, da se ne stori korak naprej. In da bi ta
               korak storili naprej, bom danes podprl predlog zakona in nasprotoval predlogu sklepa.
               Menim namreč, da ta predlog zakona, kot je pripravljen, ne ogroža prav nikogar ne v
               simbolni ne v kakršnem koli drugem smislu. Skuša le izenačiti državljane in
               državljanke. In ne nazadnje, vsi državljani in državljanke smo davkoplačevalci te
               države. S sprejetjem tega predloga bi se tudi nivo tolerance v tej državi, v tej
               družbi zvišal in zgled, ki bi dali temu dvigu tolerance, smo lahko danes mi poslanke
               in poslanci v tem državnem zboru, zato predlagam, da sklepa, ki je predlagan, ne
               podprete. Hvala lepa.</p>
            </sp>
            <sp who="SDZ4:KlavoraVasja">

               <speaker>PODPREDSEDNIK MAG. VASJA KLAVORA:</speaker>

               <p>Hvala lepa. Gospa Barbara Žganjer Tavš. Prosim.</p>
            </sp>
            <sp who="SDZ4:ŽgajnerTavšBarbara">

               <speaker>BARBARA ŽGAJNER TAVŠ:</speaker>

               <p>Hvala lepa za besedo, gospod predsedujoči. V tej obrazložitvi bi rada povedala
               pravzaprav čisto na kratko, jaz mislim, da sem bila v predstavitvi stališča poslanske
               skupine dovolj korektna, dovolj jasna, ne nazadnje sem upoštevala tudi, bom rekla,
               veliko mero strokovnosti pri tem, ko sem študirala zakon, ki je pred nami, in tudi
               pri tem, ko sem si pisala govor. Zanimivo je slišati, da je nekaterim v tem državnem
               zboru pravzaprav zelo všeč beseda drugih ali različnih vidikov. Rekla bom, da mene
               osebno je pri tem in res je, ni me sram povedati, da pišem magistrsko nalogo s
               področja istospolnih partnerskih skupnosti. Skratka, rada bi rekla, da me je pri tem
               ali pri moji nalogi kot tudi pri predstavitvi stališča vodila velika mera
               strokovnosti. In ravno zaradi te strokovnosti si jaz ne dovolim nikoli primerjati
               registracije istospolnih partnerjev z registracijo avtomobila.</p>
               <p>Bi pa izkoristila, ker drugače v poslanski skupini ne dobimo besede, še za zadevo
               oziroma neugoden pripetljaj, ki se je pripetil pri predhodni točki. Gospod Klavora,
               meni osebno ste rekli, da ste videli roko kolega Pečeta, vendar ste mislili, da želi
               obrazložiti glas, zato niste prekinili glasovanja. Se vam zdi to korektno?</p>
            </sp>
            <sp who="SDZ4:KlavoraVasja">

               <speaker>PODPREDSEDNIK MAG. VASJA KLAVORA:</speaker>

               <p>Dal sem vam besedo, da obrazložite svoj glas. Tega se niste držali in ste
               nadaljevali svojo razpravo o uvodnem delu tega. Nadaljujemo z obrazložitvijo glasu.
               Kdo še želi, prosim? Gospod Zagorac, gospod Gulič. Še kdo? Nihče več. Prosim gospod
               Zagorac.</p>
            </sp>
            <sp who="SDZ4:ZagoracBoštjan">

               <speaker>BOŠTJAN ZAGORAC:</speaker>

               <p>Hvala za besedo. Zakaj ne bom podprl predlaganega zakona oziroma zakaj bom podprl
               sklep, ki ga predlaga matično delovno telo. Na začetku bi rad rekel predlagateljem
               zakona, <q>"dobro jutro"</q>, kje ste pa bili 12 let, takrat, ko ste imeli v tem državnem
               zboru moč to zadevo urediti. To, kar delate danes, je prozorno, nesramno in
               nedopustno. Zavajate javnost. To je eden in edini razlog, zakaj bom glasoval za
               predlagani sklep.</p>
               <p>Vam pa že v naprej, da ne bom potem zahteval proceduralno, prosim za posvetovanje v
               poslanski skupini 45 minut pred glasovanjem. Hvala.</p>
            </sp>
            <sp who="SDZ4:KlavoraVasja">

               <speaker>PODPREDSEDNIK MAG. VASJA KLAVORA:</speaker>

               <p>Hvala lepa. Mislim, da sem slišal 45 minut. Zahtevate kot vodja poslanske skupine
               oziroma namestnik? Jaz sem vas lepo vprašal, ker<gap n="..."/></p>
            </sp>
            <sp who="SDZ4:ZagoracBoštjan">

               <speaker>BOŠTJAN ZAGORAC:</speaker>

               <p>Glede na to, da ste v zadnjih 15-ih minutah petkrat spreminjali pa svoja stališča
               uveljavljali, če želite, ja, to je dogovor. Kot namestnik vodje poslanske skupine
               zahtevam 45 minut pavze v skladu s poslovnikom za posvetovanje v poslanski skupini.
           </p>
            </sp>
            <sp who="SDZ4:KlavoraVasja">

               <speaker>PODPREDSEDNIK MAG. VASJA KLAVORA:</speaker>

               <p>Hvala lepa. Vprašal sem vas v skladu s poslovnikom, kajti to lahko zahteva le vodja
               poslanske skupine ali njegov namestnik. Če ste to vi, potem to sprejem. Hvala lepa.
               Gospod Gulič, imate besedo.</p>
            </sp>
            <sp who="SDZ4:GuličAleš">

               <speaker>ALEŠ GULIČ:</speaker>

               <p>Spoštovane kolegice, cenjeni kolegi, gospod podpredsednik. Jaz bom glasoval proti
               predlogu sklepa matičnega telesa, ker se mi zdi, da je zakon, kakršen je bil
               predlagan, dober, ker pravzaprav nikomur ne jemlje ne osebnega, ne moralnega, ne
               fizičnega dostojanstva, kar seveda ukinitev tega predloga dela. Glasoval bom tudi
               zato, ker pač v prejšnjih obdobjih tega nisem mogel storiti, ker me ni bilo tukaj in
               sedaj imam to možnost, pa še zato, ker hočem ostati človek. Hvala lepa.</p>
            </sp>
            <sp who="SDZ4:KlavoraVasja">

               <speaker>PODPREDSEDNIK MAG. VASJA KLAVORA:</speaker>

               <p>Hvala lepa. Vprašal sem v drugem krogu, če kdo še želi besedo od poslancev. Ugotovil
               sem, da nihče, zato zaključujem drugi krog obrazložitve glasu poslancev in prekinjam
               to točko. Obenem tudi glede na zahtevo namestnika poslanske skupine prekinjam sejo
               zbora. Sejo zbora bomo nadaljevali ob 17.48 minut. Hvala lepa.</p>
               <stage type="time">(Seja je bila prekinjena ob 17.04 uri in se je nadaljevala ob 17.48 uri.)</stage>
            </sp>
            <sp who="SDZ4:KlavoraVasja">

               <speaker>PODPREDSEDNIK MAG. VASJA KLAVORA:</speaker>

               <p>Nadaljujemo sejo državnega zbora. Besedo dajem gospodu Zagorcu, namestniku vodje
               poslanske skupine Slovenske nacionalne stranke.</p>
            </sp>
            <sp who="SDZ4:ZagoracBoštjan">

               <speaker>BOŠTJAN ZAGORAC:</speaker>

               <p>Hvala za besedo. Spoštovani prisotni! V pavzi smo v Slovenski nacionalni stranki na
               predsednika državnega zbora gospoda Cukjatija naslovili zahtevo o ponovitvi
               glasovanja o razprodaji Nove Kreditne banke v Mariboru. Glede na to, da je gospod
               Klavora kršil poslovnik, kar je tudi sam priznal, ne nazadnje lahko brez kakršnekoli
               krivde rečemo, da je tudi lagal. Rekel je, da je videl gospoda Pečeta, ki je med
               glasovanjem dvignil roko in glasovanja ni prekinil, ker je mislil, da gre za
               obrazložitev glasu, kar očitno kaže na popolno nepoznavanje poslovnika, kajti gospod
               Peče je nekaj minut pred tem svoj glas že obrazložil. Glede na to, da od gospoda
               Cukjatija pričakujemo odgovor in da gre za tako pomembno zadevo, ki zadeva Slovenijo,
               slovenski nacionalni interes in edino še slovensko banko, ne nazadnje se ta nahaja
               tudi v Mariboru, bodo vsi poslanci Slovenske nacionalne stranke izvajali obstrukcijo
               plenarnih sej, ki se začne ta trenutek. Hvala lepa.</p>
            </sp>
            <sp who="SDZ4:KlavoraVasja">

               <speaker>PODPREDSEDNIK MAG. VASJA KLAVORA:</speaker>

               <p>Hvala lepa, gospod Zagorac. Rad bi povedal, da se po poslovniku obstrukcija najavlja
               k vsaki posamezni točki.</p>
               <p>Nadaljujemo sejo državnega zbora. Nadaljujemo s prekinjeno <title>2. točko dnevnega
                  reda,</title> to je z <title>drugo obravnavo predloga zakona o istospolni partnerski
                  zvezi.</title> Prehajamo na odločanje o naslednjem predlogu sklepa: <q>"Predlog zakona o
               istospolni partnerski zvezi, druga obravnava, ni primeren za nadaljnjo obravnavo."</q>
               Želi kdo obrazložiti glas? Glasujemo. <gap n="..."/><stage xml:id="Redna-04-2005-03-22.stage25">/Oglašanje iz klopi./</stage> Prosim? Oprostite,
               glasovanje je bilo opravljeno. Rad bi povedal samo nekaj. Nisem vas opozoril pred tem
               glasovanjem, da je potrebno vložiti kartice in pravilno vložiti kartice v glasovalno
               napravo.</p>
               <p>Glasovanje je končano. Od navzočih 71 poslank in poslancev je za glasovalo 44, proti
               27.</p>
               <p><stage xml:id="Redna-04-2005-03-22.stage26">(Za je glasovalo 44.)</stage> <stage xml:id="Redna-04-2005-03-22.stage27">(Proti 27.)</stage></p>
               <p>Ugotavljam, da je zbor predlagani sklep sprejel, zato je zakonodajni postopek o
               predlogu zakona končan. S tem zaključujem to točko dnevnega reda.</p>
               <p>Nadaljujemo s <title>prekinjeno 3. točko dnevnega reda - z obravnavo predloga zakona o spremembah in dopolnitvah
                  zakona o varnosti cestnega prometa - skrajšani postopek.</title> Nadaljujemo z <title>drugo obravnavo</title>, z odločanjem o vloženem amandmaju.</p>
               <p>K 4. členu glasujemo o amandmaju poslanskih skupin SDS, NSi in SLS k temu členu.
               Želi kdo v imenu poslanske skupine obrazložiti glas? Ugotavljam, da nihče. Želi kdo
               od poslancev obrazložiti glas? Ugotavljam, da nihče. Še enkrat sprašujem, če želi kdo
               obrazložiti glas. <stage xml:id="Redna-04-2005-03-22.stage28">(Ne.)</stage> Hvala lepa. Glasujemo. Glasovanje je končano. Navzočih je
               bilo 70 poslank in poslancev, za je glasovalo 58 proti 2.</p>
               <p><stage xml:id="Redna-04-2005-03-22.stage29">(Za je glasovalo 58.)</stage> <stage xml:id="Redna-04-2005-03-22.stage30">(Proti 2.)</stage></p>
               <p>Ugotavljam, da je amandma sprejet.</p>
               <p>Prehajamo na <title>tretjo obravnavo</title> predloga zakona v okviru skrajšanega
               postopka. Ugotavljam, da je zbor v drugi obravnavi sprejel amandmaje k 4. členu
               dopolnjenega predloga zakona. Sprašujem kvalificirane predlagatelje ali nameravajo k
               temu členu vložiti amandma? Prosim. Ugotavljam, da ne.</p>
               <p>Ugotavljam, da v tretji obravnavi ni bilo vloženih amandmajev.</p>
               <p>Na podlagi petega odstavka 140. člena poslovnika prosim vlado za izjavo o
               usklajenosti. Izvolite, gospod minister.</p>
            </sp>
            <sp who="SDZ4:MateDragutin">

               <speaker>DRAGUTIN MATE:</speaker>

               <p>Amandma je usklajen s službo za zakonodajo tako parlamenta kot tudi na vladni
               službi, tako da menim, da je zadeva usklajena.</p>
            </sp>
            <sp who="SDZ4:KlavoraVasja">

               <speaker>PODPREDSEDNIK MAG. VASJA KLAVORA:</speaker>

               <p>Hvala lepa. Pardon. Pardon. Ugotavljam, da so bili vloženi uskladitveni amandmaji
               zaradi neusklajenosti zakona. Lahko prosim, obrazložite.</p>
            </sp>
            <sp who="SDZ4:MateDragutin">

               <speaker>DRAGUTIN MATE:</speaker>

               <p>Hvala lepa. Amandmaji, ki so bili vloženi, so se uskladili z zakonom in so sedaj tudi
               s strani službe za zakonodajo usklajeni, tako da ni nobenega zadržka, da ti amandmaji
               ne bi bili potrjeni. Hvala.</p>
            </sp>
            <sp who="SDZ4:KlavoraVasja">

               <speaker>PODPREDSEDNIK MAG. VASJA KLAVORA:</speaker>

               <p>Vlada je predložila uskladitvene amandmaje, ker je bil zakon na matičnem delovnem
               telesu neusklajen zaradi sprejetih amandmajev. Zaradi tega so bili potrebni
               uskladitveni amandmaji. Ker je vlada opozorila, da je po končani tretji obravnavi
               predlog zakona zaradi sprejetih amandmajev neusklajen, je vlada pripravila
               uskladitvene amandmaje za nove 14.a, 18.a, 24.a in 24.b člene, ki ste jih prejeli na
               klop. Želijo besedo poslanci in poslanke? Izvolite, gospod Školč.</p>
            </sp>
            <sp who="SDZ4:ŠkolčJožef">

               <speaker>JOŽEF ŠKOLČ:</speaker>

               <p>Procedura je, bom rekel logična, gospod podpredsednik, ampak kljub vsemu je potrebno
               biti malo pazljiv glede forme. Nekdo bi moral tu po drugi obravnavi na formalen način
               ugotoviti, da je zakon neusklajen, šele potem bi bilo mogoče opraviti operacijo, ki
               so jo gospod minister in njegovi opravil že prej. Če bomo to prehitevanje dopustili,
               potem bo parlament, bom rekel, precej degradiran, glede na to, da se rešitve
               pripravljajo mimo njega. Hvala lepa.</p>
            </sp>
            <sp who="SDZ4:KlavoraVasja">

               <speaker>PODPREDSEDNIK MAG. VASJA KLAVORA:</speaker>

               <p>Hvala lepa. Pravilno je, da se neusklajenosti obravnavajo po tretji obravnavi.
               Izvolite prosim, gospod Kangler.</p>
            </sp>
            <sp who="SDZ4:KanglerFranc">

               <speaker>FRANC KANGLER:</speaker>

               <p>Hvala za besedo. Poslanska skupina Slovenske ljudske stranke bo podprla vse tri
               amandmaje, ki jih je predlagala vlada glede usklajenosti in mislim, da je prav, da se
               v 14.a, 18.a n 24.a členu in še v 24.b členu. Sem popravil, kolega Cvikl. Če je vam
               smešno, meni ni, ko govorim o resnih zadevah, ko pa bi se morali oglasiti, pa vas ni,
               se pa mogoče kje skrivate. Tako je več kot preveč očitno jasno in mislim, da nima
               smisla, da tu sedaj razpravo vlečemo v eno nit, ki je vsem nam jasna. Slovenska
               ljudska stranka bo podprla vse štiri amandmaje.</p>
            </sp>
            <sp who="SDZ4:KlavoraVasja">

               <speaker>PODPREDSEDNIK MAG. VASJA KLAVORA:</speaker>

               <p>Gospod Cvikl, želite besedo?</p>
            </sp>
            <sp who="SDZ4:CviklMilanMartin">

               <speaker>MAG. MILAN CVIKL:</speaker>

               <p>Hvala lepa. Ne bom odgovarjal na mnenje poslanca, čeprav je tudi on včeraj spreminjal
               nekaj, kar je prej rekel, da bo vprašal, ampak ne glede na to, mi bomo v poslanskem
               klubu podprli korektno predložene uskladitvene amandmaje, čeprav je mogoče ugotoviti,
               da ni bilo korektno reči, da je zakon usklajen, ampak zakon ni usklajen,zato so
               predlagani uskladitveni amandmaji in v poslanskem klubu LDS bomo podprli vse štiri
               uskladitvene amandmaje. Hvala lepa.</p>
            </sp>
            <sp who="SDZ4:KlavoraVasja">

               <speaker>PODPREDSEDNIK MAG. VASJA KLAVORA:</speaker>

               <p>Hvala lepa. Še enkrat sprašujem, če želi še kdo od poslancev besedo. <stage xml:id="Redna-04-2005-03-22.stage31">(Ne.)</stage> Glasovali
               bomo o vsakem amandmaju posebej.</p>
               <p>Na glasovanje dajem uskladitveni amandma za novi 14.a člen. Glasujemo. Glasovanje je
               končano. 71 navzočih, za 63, proti nihče.</p>
               <p><stage xml:id="Redna-04-2005-03-22.stage32">(Za je glasovalo 63.)</stage> <stage xml:id="Redna-04-2005-03-22.stage33">(Proti nihče.)</stage></p>
               <p>Na glasovanje dajem uskladitveni amandma za novi 18.a člen. Glasujemo. Glasovanje je
               končano. Navzočih 72, za 63, proti nihče.</p>
               <p><stage xml:id="Redna-04-2005-03-22.stage34">(Za je glasovalo 63.)</stage> <stage xml:id="Redna-04-2005-03-22.stage35">(Proti nihče.)</stage></p>
               <p>Amandma je sprejet.</p>
               <p>Glasujemo o uskladitvenem amandmaju za novi 24.a člen. Glasujemo. Glasovanje
               končano. 72 navzočih, 63 za, proti nihče.</p>
               <p><stage xml:id="Redna-04-2005-03-22.stage36">(Za je glasovalo 63.)</stage> <stage xml:id="Redna-04-2005-03-22.stage37">(Proti nihče.)</stage></p>
               <p>Amandma je sprejet.</p>
               <p>Glasujemo še končno za 24.b člen. Glasujemo. Glasovanje je končano. 72 navzočih, 63
               za, proti nihče.</p>
               <p><stage xml:id="Redna-04-2005-03-22.stage38">(Za je glasovalo 63.)</stage> <stage xml:id="Redna-04-2005-03-22.stage39">(Proti nihče.)</stage></p>
               <p>S tem ugotavljam, da so vsi amandmaji sprejeti, zato lahko preidemo na glasovanje o
               predlogu zakona v celoti. Želi še kdo obrazložiti glas? V imenu poslanske skupine?
               Gospod Terčon, v imenu LDS.</p>
            </sp>
            <sp who="SDZ4:TerčonDavorin">

               <speaker>DAVORIN TERČON:</speaker>

               <p>Hvala, gospod predsedujoči<gap n="..."/></p>
            </sp>
            <sp who="SDZ4:KlavoraVasja">

               <speaker>PODPREDSEDNIK MAG. VASJA KLAVORA:</speaker>

               <p><gap n="..."/> in gospod Štebe kot poslanec.</p>
            </sp>
            <sp who="SDZ4:TerčonDavorin">

               <speaker>DAVORIN TERČON:</speaker>

               <p>V Liberalni demokraciji Slovenije obžalujemo, da vlada ni prisluhnila našim pripombam
               in obžalujemo, da bo zakon sprejet tako na hitro oziroma sprememba zakona sprejeta
               tako na hitro. In obžalujemo, da uporabniki ne bodo nikoli lahko primerjali, ali smo
               se odločili prav. Nepriljubljen ukrep, ki je veljal nekaj časa, ki ni bil nikoli do
               konca izdelan, avtomobilskih nalepk, bo s tem ukinjen. Tudi sami smo prvi bili tisti,
               ki smo kritizirali in skušali ta sistem nadgraditi. Res je, da je ta nadgraditev
               trajala kar nekaj časa, in res je, da se je ta državni zbor v celoti v preteklosti
               odločil za ta sistem. Ocenjujemo, da je ta odločitev prehitra, in če bi bili
               izpostavljeni vsi argumenti in vse ocene, bi se laže odločili. Na žalost naših
               uporabnikov ne bodo mogli ocenjevati, ali bi bilo bolje, da bi sistem nadgradili in
               ohranili nalepke, kot primerjalno v tistih, kjer ta sistem uspešno deluje, ampak se
               bomo vrnili na star sistem in mogoče nekoč v prihodnosti, ko bomo to dodelovali,
               poskušali tudi to urediti. Mi srčno upamo, da se bo vsaj po sprejemu tega zakona, ko
               se bodo pokazale težave, naredila neka resna analiza in dobila prava rešitev za
               uporabnike v cestnem prometu. Hvala.</p>
               <p>Samo še dve besedi. Zaradi teh navedenih razlogov se bomo v LDS pri glasovanju o tem
               zakonu vzdržali.</p>
            </sp>
            <sp who="SDZ4:KlavoraVasja">

               <speaker>PODPREDSEDNIK MAG. VASJA KLAVORA:</speaker>

               <p>Gospod Štebe se odpoveduje. Želi še kdo besedo? <stage xml:id="Redna-04-2005-03-22.stage40">(Ne.)</stage> Glasujemo o predlogu zakona v
               celoti. Opozoril bi vas na kartice. Glasujemo! Glasovanje je končano. Od navzočih 73
               poslank in poslancev je za glasovalo 50, proti nihče.</p>
               <p><stage xml:id="Redna-04-2005-03-22.stage41">(Za je glasovalo 50.)</stage> <stage xml:id="Redna-04-2005-03-22.stage42">(Proti nihče.)</stage></p>
               <p>Ugotavljam, da je zbor predlagani zakon v celoti sprejel.</p>
               <p>Nadaljujemo s prekinjeno <title>5. točko dnevnega reda</title>, to je z <title>obravnavo
                  predloga resolucije o nacionalnem programu prehranske politike 2005-2010.</title>
               Ker k dopolnjenemu predlogu resolucije ni bilo vloženih amandmajev, prehajamo na
               odločanje o resoluciji. Ob tem vas obveščam, da me vlada oziroma zakonodajno-pravna
               služba nista obvestili, da bi bila resolucija neusklajena. Želi kdo obrazložiti glas
               v imenu poslanske skupine? Ugotavljam, da nihče. Želi kdo obrazložiti glas?
               Ugotavljam, da nihče. Glasujemo o resoluciji. Glasujemo. Glasovanje je končano in
               ugotavljam, da je od navzočih 74 poslank in poslancev za glasovalo 71, proti
               nihče.</p>
               <p><stage xml:id="Redna-04-2005-03-22.stage43">(Za je glasovalo 71.)</stage> <stage xml:id="Redna-04-2005-03-22.stage44">(Proti nihče.)</stage></p>
               <p>Ugotavljam, da je resolucija sprejeta.</p>
               <p>S tem zaključujem to točko dnevnega reda.</p>
               <p>Nadaljujemo s prekinjeno <title>6. točko dnevnega reda</title>, to je z <title>obravnavo
                  predloga odloka o spremembah in dopolnitvah odloka o programu prodaje državnega
                  finančnega in stvarnega premoženja za leti 2004 in 2005.</title> Prehajamo na
               odločanje o predloženih amandmajih k 2. točki. Glasujemo o amandmaju poslanske
               skupine SDS. Želi kdo obrazložiti glas v imenu poslanske skupine? Izvolite prosim.
               Gospod Mikolič, Nova Slovenija. Še kdo od poslancev prosim? Gospod mag. Cvikl in
               nihče več.</p>
            </sp>
            <sp who="SDZ4:MikoličMartin">

               <speaker>MARTIN MIKOLIČ:</speaker>

               <p>Hvala za besedo. V imenu poslanske skupine bom obrazložil glas. Bistvo problema
               konkretnega primera je podpis najemne pogodbe. V najemni pogodbi lahko najemnik tudi
               nepremičnino odkupi, kar pa ni bil predmet razpisa. Moram vas opozoriti, da je
               vsebina najemne pogodbe tudi takšna, da lahko kljub temu, če bomo danes amandma
               izglasovali oziroma ga ne bomo izglasovali, kar pomeni, da država ne bo prodala
               nepremičnine, da ta najemnik na osnovi sklenjene najemne pogodbe lahko nepremičnino
               odkupi takoj, ko bo postal solastnik na celotnem kompleksu tudi v minimalnem deležu.
               Tako je napisana ta najemna pogodba. To moti nas v poslanski skupini Nova Slovenija,
               zakaj se je takšna pogodba podpisala. Moti nas tudi to, zakaj se je podpisala pogodba
               o stavbni pravici 3.12.2004, ko smo tukaj imenovali novo vlado. Seveda nas to navaja
               na pomisleke, zakaj se je takrat hitelo. Ravno zaradi tega bomo glasovali za
               predlagani amandma, vendar opozarjamo, da se mora vlada takoj lotiti konkretnega
               problema, kajti ne želimo, da bi kompleks Rimske Toplice zaradi predstavljenih
               dejstev nazadoval oziroma ne bi bila izpeljani, planirani projekti seveda na osnovi
               vseh dejstev, ki sem jih navedel, oziroma na osnovi rešenih problemov. Hvala.</p>
            </sp>
            <sp who="SDZ4:KlavoraVasja">

               <speaker>PODPREDSEDNIK MAG. VASJA KLAVORA:</speaker>

               <p>Hvala lepa. Gospod mag. Cvikl, izvolite, besedo imate.</p>
            </sp>
            <sp who="SDZ4:CviklMilanMartin">

               <speaker>MAG. MILAN M. CVIKL:</speaker>

               <p>Hvala lepa za besedo. Prej mi je gospod predsednik državnega zbora vzel možnost, da
               bi razdelili preostali čas, ki je bil za razpravo ob tej točki in bi lahko slišali
               predstavnika vlade v odgovor na teh nekaj pomembnih vprašanj, povezanih z amandmajem
               k predlogu odloka. Vsebinsko vprašanje in zaradi tega seveda bom predstavil glas v
               imenu poslanske skupine, je, da je res, ne 3. decembra, ampak 12 let so trajali
               napori, da bi še našel investitor za Rimske Toplice. Ti napori so bili zaključeni v
               preteklem letu. V zadnjih dveh letih mandata prejšnje vlade je to izvajala ministrica
               za regionalni razvoj in potem je vlada RS, ki je nastopila funkcijo 3. decembra, kar
               nekaj tednov imela vso dokumentacijo in se odločila, da bo to zemljišče in objekte
               nekdanjega vojaškega medicinsko-rehabilitacijski centra dala v odlok o spremembah in
               dopolnitvah odloka o programu prodaje državnega finančnega in stvarnega premoženja.
               To je bila suverena odločitev nove vlade. Če seveda ta nova vlada ni vedela, kaj je s
               tem naredila, potem pač k sreči imamo tukaj budno vladajočo koalicijo, budnega
               predsednika državnega zbora, ki seveda zagotovi, s tem kar boste danes verjetno
               podprli, da pravzaprav ustvarite politično klimo, v kateri verjetno bo prišlo od
               umika ali pa umikanja investitorjev v ta objekt. Zaradi tega bomo v poslanskem klubu,
               ker želimo rešiti Rimske Toplice, nasprotovali amandmaju, da se lahko ta proces
               nadaljuje. Če vam bo uspelo do konca mandata te vlade, vam bom seveda iskreno
               čestital. Hvala.</p>
            </sp>
            <sp who="SDZ4:KlavoraVasja">

               <speaker>PODPREDSEDNIK MAG. VASJA KLAVORA:</speaker>

               <p>Hvala lepa. Želi še kdo od poslancev obrazložiti svoj glas? Izvolite prosim, gospod
               Presečnik.</p>
            </sp>
            <sp who="SDZ4:PresečnikJakob">

               <speaker>JAKOB PRESEČNIK:</speaker>

               <p>Hvala lepa za besedo.</p>
            </sp>
            <sp who="SDZ4:KlavoraVasja">

               <speaker>PODPREDSEDNIK MAG. VASJA KLAVORA:</speaker>

               <p>Gospod Presečnik, oprostite prosim. Gospod Han. Še kdo? <stage xml:id="Redna-04-2005-03-22.stage45">(Nihče.)</stage> Izvolite prosim.
           </p>
            </sp>
            <sp who="SDZ4:PresečnikJakob">

               <speaker>JAKOB PRESEČNIK:</speaker>

               <p>Hvala lepa za besedo, gospod podpredsednik. Kot sem že prej v diskusijo na temo o
               amandmaju razpravljal, bomo potrdili, torej v imenu poslanske skupine govorim tudi,
               bomo potrdil ta amandma, s tem da ponovno poudarjam, da to predvsem iz razloga, da
               ima možnost vlada oziroma tisti del, ki bo pripravljal prodajo te nepremičnine tega
               državnega premoženja, da ima določen čas, da zadevo temeljito pregleda in določi
               postopke prodaje premoženja za naprej.</p>
               <p>Pričakujemo pa seveda tudi, da bo vlada v zelo kratkem času prišla v državni zbor s
               predlogom rešitve oziroma s predlogom sprememb tega odloka, tudi zaradi tega ponovno
               poudarjam, ker je potrebno problem Rimskih Toplic razrešiti, glede na to, da se
               agonija vleče že, mislim, da ne 15, ampak mislim, da že najmanj kakšnih 17 let. Hvala
               lepa.</p>
            </sp>
            <sp who="SDZ4:KlavoraVasja">

               <speaker>PODPREDSEDNIK MAG. VASJA KLAVORA:</speaker>

               <p>Hvala lepa. Gospod Han.</p>
            </sp>
            <sp who="SDZ4:HanMatjaž">

               <speaker>MATJAŽ HAN:</speaker>

               <p>Hvala lepa. Kot sem že prej dejal, ta amandma, ki ga je SDS vložila, v Združeni
               listi socialnih demokratov ne bomo podprli iz preprostega razloga, ker tako kot je že
               gospod Cvikl pred mano dajal, ta agonija v Rimskih Toplicah traja 12 let. Tako
               Rimljani kot občani Laškega so bili prepričani, da so prišli do tistega končnega
               dejstva, da vendarle bomo imeli eno upanje za razvoj teh Rimskih Toplic, po drugi
               strani pa opozarjam in apeliram tudi na to vlado, na te poslance, da s tem, ko
               govorijo, da je treba v Sloveniji odpirati nova delovna mesta, narediti boljšo klimo
               za gospodarski razvoj, mislim, da s takšnimi potezami res gremo korak nazaj. V
               Združeni listi socialnih demokratov ne bomo podprli tega amandmaja SDS-a. Hvala.</p>
            </sp>
            <sp who="SDZ4:KlavoraVasja">

               <speaker>PODPREDSEDNIK MAG. VASJA KLAVORA:</speaker>

               <p>Hvala lepa. Glasujemo k 2. točki o amandmaju poslanske skupine SDS. Gospod Gulič,
               rad bi vam povedal, da sem dvakrat vprašal, dva kroga naredil za vprašanja poslancev
               za obrazložitev glasu. Delam tako, oprostite, da povem do konca, žal mi je, tako smo
               se zmenili o poslovanju in delu tistih, ki vodijo državni zbor med sejami. Prosim,
               izvolite.</p>
            </sp>
            <sp who="SDZ4:GuličAleš">

               <speaker>ALEŠ GULIČ:</speaker>

               <p>Spoštovani gospod predsedujoči, mislim, da ni več krogov, da je bilo tako odločeno.
           </p>
            </sp>
            <sp who="SDZ4:KlavoraVasja">

               <speaker>PODPREDSEDNIK MAG. VASJA KLAVORA:</speaker>

               <p>V svojem imenu in v imenu tistih, ki tudi vodijo državni zbor, in poslovniške
               komisije sem se poskušal držati reda na ta način, zato sem dvakrat vprašal poslance,
               če želijo obrazložiti svoj glas: ali dal sem možnost za dva kroga. Pred tem sem
               vprašal, če želi kdo obrazložiti glas v imenu poslanske skupine. Sam sem trdno
               prepričan, da sem v skladu z dogovorom in s poslovnikom in z navodili skupine, ki je
               dala ta predlog, ravnal prav. Želite proceduralno vprašanje? Prosim.</p>
            </sp>
            <sp who="SDZ4:AnderličAnton">

               <speaker>ANTON ANDERLIČ:</speaker>

               <p>Mislim, gospod predsedujoči, da to, kar delate, je v globokem nasprotju s tistim,
               kar je sprejela poslovniška komisija. Gre za to, da je predsednik državnega zbora
               zaprosil za razlago poslovniško komisijo, ki pa je soglasno ugotovila, da razlaga
               poslovnika na tej točki ni potrebna, zato ker je poslovnik povsem jasen in v
               obrazložitvi tega sklepa jasno piše, da mora imeti možnost vsak poslanec in vsaka
               poslanska skupina, da obrazloži glas. Nobenih drugih dogovorov v tej zvezi ni mogoče:
               ne dogovorov o prvem krogu, tretjem ali enem in tako naprej. Jaz sem presenečen, da
               predsednik komisije ne posreduje, ampak vendarle vsi smo to dobili pisno. In jaz sem
               tudi na komisiji bil, v 3 minutah je bila seja komisije končana. Prav vsi člani
               komisije, ki smo bili tam prisotni, smo za to glasovali, tako pozicije kot opozicije.
               Ne vidim nobene možnosti za to razlago in samovoljno nadaljevanje tistega, kar je
               bilo zanikano ali pa drugače razloženo s strani poslovniške komisije. In lepo prosim,
               gospod predsedujoči, da se tega držite ali pa še enkrat preberite to, kar je bilo v
               tekstu, ki ga je poslovniška komisija poslala vsem nam, zapisano. Hvala lepa.</p>
            </sp>
            <sp who="SDZ4:KlavoraVasja">

               <speaker>PODPREDSEDNIK MAG. VASJA KLAVORA:</speaker>

               <p>Hvala lepa. Proceduralno.</p>
            </sp>
            <sp who="SDZ4:ČernačZvonko">

               <speaker>ZVONKO ČERNAČ:</speaker>

               <p>Hvala lepa, gospod predsedujoči. To je res, kar je bilo sedaj rečeno, ampak mislim,
               da če je bilo rečeno A je potrebno reči tudi B. Poslovniška komisija je zelo jasno
               povedala, da ima vsak poslanec v skladu s poslovnikom možnost obrazložiti svoj glas.
               Način uresničevanja te določbe pa je stvar vodenja državnega zbora. Meni ni jasno,
               mislim, da vsi v tem državnem zboru smo, kar se tiče slišnosti, normalni. Če nas
               nekdo pozove dvakrat, verjetno smo vsi slišali, ali če bi nas trikrat, štirikrat,
               potem bi bila ta pravica bolj uresničena - na kakšen način. Ne razumem teh
               proceduralnih zapletov, h katerim se posamezni poslanci venomer zatekate. Mislim, da
               je stvar vodenje državnega zbora, ki je bil legitimno izvoljen in ki je dobil
               zaupanje, da na najbolj racionalen način vodi te seje. In za moje pojme je ta določba
               spoštovana, vodenje pa nam omogoča, da imamo vsi možnost obrazložiti svoj glas in da
               po nepotrebnem ne zapletamo teh sej, kar nekateri stalno počnete. Hvala lepa.</p>
            </sp>
            <sp who="SDZ4:KlavoraVasja">

               <speaker>PODPREDSEDNIK MAG. VASJA KLAVORA:</speaker>

               <p>Hvala lepa. Jaz mislim, da sem ravnal tako, da sem dal možnost vsem poslankam in
               poslancem, da obrazložijo svoj glas. To sem izrekel večkrat jasno in glasno.
               Prehajamo na glasovanje. Proceduralno? Prosim. Izvolite.</p>
            </sp>
            <sp who="SDZ4:TerčonDavorin">

               <speaker>DAVORIN TERČON:</speaker>

               <p>Gospod predsedujoči. To, kar je bilo ravnokar povedano, mislim, da potrebuje nek
               komentar.</p>
               <p>V poslovniku je jasno napisano, da kadarkoli pred glasovanjem katerikoli poslanec
               lahko obrazloži svoj glas. To je napisano v poslovniku. Vsi, ki znamo brati - to
               piše. Gospod Gulič je držal roko prej, kot smo prešli na glasovanje, in ima pravico
               obrazložiti svoj glas. Če drži to, kar kolega Černač govori, da je to stvar tehnike,
               potem vi kot predsedujoči lahko zdaj prostovoljno sami določite en krog in omejite
               čas, ampak to ni več pravna država, ampak to je samovolja predsedujočega - da se
               razumemo. In dolžni smo se držati poslovnika in vi kot predsedujoči ste dolžni dati
               gospodu Guliču besedo in če se javim, še jaz. Hvala lepa.</p>
            </sp>
            <sp who="SDZ4:KlavoraVasja">

               <speaker>PODPREDSEDNIK MAG. VASJA KLAVORA:</speaker>

               <p>Hvala lepa. Dal sem vam možnost razprave, ne obrazložitve glasu. Torej sem ravnal
               napak. Glasujemo. Proceduralno?</p>
            </sp>
            <sp who="SDZ4:CviklMilanMartin">

               <speaker>MAG. MILAN M. CVIKL:</speaker>

               <p>Gospod predsednik. Spoštovane poslanke in poslanci. To, kar se dogaja, je seveda v
               nasprotju z običajno parlamentarno prakso. Mi smo bili priča že nekajkrat v tem
               državnem zboru nemožnosti obrazložitve glasu. Glede na jasen dopis poslovniške
               komisije v imenu poslanskega kluba LDS zahtevam 15 minut odmora v skladu s 73. členom
               poslovnika, zato da se odločimo o nadaljnjem sodelovanju v delu državnega zbora, ker
               ne omogočate poslankam in poslancem državnega zbora, da obrazložijo svoj glas, kot to
               jasno določa poslovnik in kot je to jasno povedala komisija za poslovnik.</p>
            </sp>
            <sp who="SDZ4:KlavoraVasja">

               <speaker>PODPREDSEDNIK MAG. VASJA KLAVORA:</speaker>

               <p>Na zahtevo poslanske skupine LDS odrejam 15 minut odmora. Nadaljujemo ob 18.38 uri.
               Hvala lepa.</p>
               <stage type="time">(Seja je bila prekinjena ob 18.23 uri in se je nadaljevala ob 18.40 uri.)</stage>
            </sp>
            <sp who="SDZ4:KlavoraVasja">

               <speaker>PODPREDSEDNIK MAG. VASJA KLAVORA:</speaker>

               <p>Spoštovane poslanke in poslanci! Nadaljujemo s prekinjeno sejo. Sprašujem vodja
               poslanske skupine LDS, če bi želel besedo? Namestnik poslanske skupine LDS, gospod
               mag. Cvikl. Prosim.</p>
            </sp>
            <sp who="SDZ4:CviklMilanMartin">

               <speaker>MAG. MILAN M. CVIKL:</speaker>

               <p>Gospod podpredsednik, hvala lepa za besedo. Dovolite, da pojasnim stališče
               poslanskega kluba LDS, do katerega smo prišli na posvetovanju. Mi seveda najprej
               moramo ugotoviti, da pravzaprav imamo prvič situacijo, s katero se soočamo, potem ko
               je 17.3.2005 izdano poročilo o obravnavi načina uporabe 72. člena poslovnika
               državnega zbora glede načina obrazložitve glasu, kjer je bilo jasno povedano, da
               komisija meni, da razlaga 72. člena poslovnika ni potrebna, ker je določba navedenega
               člena jasna in nedvoumna. V toku današnje seje smo imeli kar nekaj neustreznih
               dogodkov, vendar - gospod podpredsednik, to ne leti na vas. Mi bomo in mi predlagamo,
               najprej predlagamo, da gospodu Guliču daste glas, daste možnost, da obrazloži svoj
               glas. V kolikor tega ne boste naredili, bomo kot poslanski klub Liberalne demokracije
               obstruirali delo državnega zbora.</p>
            </sp>
            <sp who="SDZ4:KlavoraVasja">

               <speaker>PODPREDSEDNIK MAG. VASJA KLAVORA:</speaker>

               <p>Hvala lepa. Prekinjam sejo za 5 minut in po posvetovanju sem bom odločil. Hvala.</p>
               <p>Nadaljujemo čez 5 minut, 18.47.</p>
               <stage type="time">(Seja je bila prekinjena ob 18.41. uri in se je nadaljevala ob 18.48 uri.)</stage>
            </sp>
            <sp who="SDZ4:KlavoraVasja">

               <speaker>PODPREDSEDNIK MAG. VASJA KLAVORA:</speaker>

               <p>Spoštovane poslanke in poslanci! Nadaljujemo s prekinjeno sejo državnega zbora. Rad
               bi vam povedal, da menim, da sem do sedaj korektno vodil sejo in si poskušal na
               najboljši način razlagati to, kar smo na skupnem dogovoru vodstva državnega zbora
               sklenili in na poslovniški komisiji. Sprejel sem mnenje poslanske skupine LDS. Besedo
               dajem gospodu poslancu Guliču in sprašujem, če še kdo želi obrazložiti svoj glas?
               Gospod Gulič, izvolite.</p>
            </sp>
            <sp who="SDZ4:GuličAleš">

               <speaker>ALEŠ GULIČ:</speaker>

               <p>Spoštovani predsedujoči, cenjene kolegice in kolegi! Se opravičujem, če je bila moja
               roka premalo dvignjena, da se je ni videlo, da se je vse to sedaj zapletlo.</p>
               <p>Hotel sem povedati, da bom glasoval proti amandmaju oziroma za nadaljevanje prodaje
               Rimskih Toplic, predvsem zaradi vseh Rimljanov in Rimljank, ki čakajo in resnično
               čakajo na to odločitev že 15 let ali še več, pravzaprav, ko je bilo to v lasti JLA,
               so si želeli tam delati, živeti, ohraniti to zdravilišče in vso kulturno dediščino,
               ki je povezana. Tudi iz spoštovanja do nestorja slovenske fizkulture, gospoda prof.
               Ulage, si to želim, ki je začel z akcijo, da bi se to rešilo. In sedaj, ko vse odhaja
               spet na led, me je strah in se bojim, da se bo zadeva zavlekla spet v nedogled, zato
               bom glasoval proti temu amandmaju.</p>
            </sp>
            <sp who="SDZ4:KlavoraVasja">

               <speaker>PODPREDSEDNIK MAG. VASJA KLAVORA:</speaker>

               <p>Hvala lepa. Želi še kdo obrazložiti svoj glas pred glasovanjem? Ugotavljam, da
               nihče.</p>
               <p>K temu bi rad še dodal, da glede na zaplete, ki so se zgodili, se bo vodstvo
               državnega zbora v najkrajšem času sestalo in razpravljalo o postopkih, kako
               realizirati poslovniške določbe. Glasujemo k 2. točki o amandmaju poslanske skupine
               SDS. Glasujemo. Glasovanje končano. Od 74 navzočih je za glasovalo 48, proti 25.</p>
               <p><stage xml:id="Redna-04-2005-03-22.stage48">(Za je glasovalo 48.)</stage> <stage xml:id="Redna-04-2005-03-22.stage49">(Proti 25.)</stage></p>
               <p>Ugotavljam, da je amandma sprejet.</p>
               <p>Glasujemo o amandmaju poslanske skupine LDS k 3. točki. Želi kdo obrazložiti glas?
               Gospod Terčon in gospod Cvikl. V imenu poslanske skupine gospod Cvikl. Gospod Terčon.
               Gospod Cvikl, izvolite.</p>
            </sp>
            <sp who="SDZ4:CviklMilanMartin">

               <speaker>MAG. MILAN M. CVIKL:</speaker>

               <p>Poglejte, v imenu poslanskega kluba bomo seveda ta amandma podprli. Predlagamo tudi
               poslankam in poslancem, da podprejo amandma. Ta amandma pomeni samo to, da bodo
               občine imele možnost v času postopka prodaje izraziti interes in na ta način se bo v
               praksi uveljavil zakon o spodbujanju skladnega regionalnega razvoja. Zato seveda
               menimo, da bi vse poslanke in poslanci, ki res verjamete v to, da je mogoče s
               tovrstnim prenosom premoženja zagotoviti pospešitev razvoja v slovenskih občinah, da
               ta amandma podprete. Hvala.</p>
            </sp>
            <sp who="SDZ4:KlavoraVasja">

               <speaker>PODPREDSEDNIK MAG. VASJA KLAVORA:</speaker>

               <p>Hvala lepa. Gospod Terčon. Izvolite, prosim.</p>
            </sp>
            <sp who="SDZ4:TerčonDavorin">

               <speaker>DAVORIN TERČON:</speaker>

               <p>Hvala, gospod podpredsednik. Torej, jaz bom ta amandma podprl. Apeliram tudi na vse
               kolegice in kolege, da storijo enako. Po informacijah, ki sem jih neuradno dobil med
               zasedanjem, ker ni bilo časa, vladi je pač zmanjkalo časa za vse odgovore, bi rad
               opozoril, da ima ta amandma posebno težo. V odloku se predvideva tudi predkupna
               pravica občina na zemljiščih, kjer jo pač želijo uveljavljati. Vendar bi rad rekel,
               da po informacijah, ki sem jih dobil, ta predkupna pravica praktično ne pomeni nič.
               Namreč po zagotovilih, ki so mi jih dali predstavniki vlade, ta predkupna pravica
               pomeni le to, da gre vsako zemljišče na javno dražbo in kdorkoli od dražiteljev, tudi
               lahko zasebnik, z enim tolarjem ali z najnižjo predpisano ceno, s katero lahko dviga,
               izdraži občini, ki uveljavlja predkupno pravico.</p>
               <p>To ni predkupna pravica za stavbna zemljišča, ki jo ima občina, če želi odkupovati,
               kjer hoče zaokroževati zemljišča za svoje potrebe, kjer lahko z direktno pogodbo na
               osnovi sprejete ponudbe skleni pogodbo. Torej, tudi občine, ki bodo sprejele ponudbo
               bodo morale iti na javno dražbo in kdorkoli jih bo dražil. To še bolje onemogoča
               možnost pridobivanja občinam, če zanemarimo vse, kar sem prej povedal, da bi lahko
               sploh prišle do nepremičnin, ki so v državni lasti, oboje je pa v javni lasti. Zato
               apeliram ponovno na vas, jaz bom ta amandma podrl, da ga podrete tudi vi. Hvala.</p>
            </sp>
            <sp who="SDZ4:KlavoraVasja">

               <speaker>PODPREDSEDNIK MAG. VASJA KLAVORA:</speaker>

               <p>Hvala lepa.</p>
               <p>Želi še kdo obrazložiti svoj glas? Prosim. Gospod Černač in gospod Veber. Gospod
               Veber, prvi prosim.</p>
            </sp>
            <sp who="SDZ4:VeberJanko">

               <speaker>JANKO VEBER:</speaker>

               <p>Hvala, za besedo. Torej amandma poslanske kluba LDS bom podprl, gre za izjemno
               primerno obliko vzpodbujanja razvoja območij, kjer se nahajajo državni objekti bodisi
               v lasti ministrstva za obrambo ali pa drugih ministrstev.</p>
               <p>Rad bi opozoril še na eno zelo pomembno dejstvo, da se je tudi sicer ob
               reorganizaciji posamezne službe vedno dogajalo to, da se je nek resor dobesedno čez
               noč umaknil iz nekega območja in za seboj pravzaprav pustil razdejanje oziroma eno
               praznino, ki ga nikoli država ni primerno obravnavala in seveda so ti problemi ostali
               potem samo lokalnim prebivalcem oziroma občinam, ki so odgovorne za to območje.</p>
               <p>Če jim omogočimo, torej občinam, da pridobijo vsaj del tega premoženja, ki je
               zapisano v tem odloku, mislim, da se lahko vsaj deloma omilijo posledice takšnega
               ravnanja. To lahko pomeni resnično, to premoženje, tudi nov zakon in razširitev
               prenekaterega problema bodisi na stanovanjskem področju ali pa tudi pri razvoju
               obrti, podjetništva in drugih podobnih programov, ki zagotovo sodijo predvsem v bolj
               odmaknjene predele v Sloveniji. In resnično upam, da bo ta amandma sprejet, kajti
               menim, da bodo občine s tem veliko pridobile. Hvala.</p>
            </sp>
            <sp who="SDZ4:KlavoraVasja">

               <speaker>PODPREDSEDNIK MAG. VASJA KLAVORA:</speaker>

               <p>Hvala lepa. Gospod Černač, prosim.</p>
            </sp>
            <sp who="SDZ4:ČernačZvonko">

               <speaker>ZVONKO ČERNAČ:</speaker>

               <p>Gospod predsedujoči, hvala za besedo. Cenjeni predstavnik vlade, spoštovane kolegice
               in kolegi. Na prvi pogled izgleda ta amandma zelo dopadljivo predvsem za lokalne
               skupnosti, vendar mislim, da ga ni mogoče podprti iz dveh razlogov. Prvič, zaradi
               tega, ker bo bistveno časovno podaljšo izvedbo odloka o prodaji državnega premoženja
               in občinam ne bo nič pomagal pri pridobitvi tistega premoženja, ki ga potrebuje za
               svoje razvojne potrebe, kajti materija, ki naj bi jo urejal ta amandma, je že urejena
               z zakonom o skladnem regionalnem razvoju in ni problem v tem, da občine ne bi imele
               interesa ali pa inštrumentov za uveljavljanje prenosa premoženja, ki ga potrebujejo
               za svoje razvojne potrebe. Problem je drugje. Problem je v tem, kar lahko povem iz
               konkretnega primera postonjske občine, da je državna procedura v teh postopkih, ki je
               bila podpisana pod prejšnjo oblastjo, tako zapletena, da v enem letu ni mogoče
               izpeljati enega normalnega prenosa premoženja, ki ga, recimo, konkretna občina
               potrebuje za razvoj poslovno-obrtne cone.</p>
               <p>Torej, instrumenti, ki jih imajo občine na voljo, so uveljavljeni in jih imajo in na
               tej osnovi v skladu z zakonom se lahko ti postopki neovirano peljejo. V kolikor bi ta
               amandma sprejeli, pa bi dvakrat naredili narobe: zaustavili bi tempo prodaje
               državnega premoženja in onemogočil bi uveljavitev teh postopkov, ki jih imajo občine
               v skladu z veljavno zakonodajo na voljo. Hvala lepa.</p>
            </sp>
            <sp who="SDZ4:KlavoraVasja">

               <speaker>PODPREDSEDNIK MAG. VASJA KLAVORA:</speaker>

               <p>Hvala lepa. Gospod Sok, izvolite.</p>
            </sp>
            <sp who="SDZ4:SokAlojz">

               <speaker>ALOJZ SOK:</speaker>

               <p>Hvala lepa. Čisto na kratko. V poslanski skupini Nove Slovenije tega amandmaja ne
               bomo podprli, to pa iz razloga, ker bi tak amandma, kot je predlagan, lahko vnesel v
               ta odlok določeno zmedo. Namreč, pisci tega amandmaja so očitno spregledali, da se
               odlok o spremembi in dopolnitvi odloka o programu prodaje državnega finančnega in
               stvarnega premoženja nanaša za leto 2004 in leto 2005, medtem ko je ta amandma nekako
               pisan samo za leto 2005.</p>
               <p>Očitno je, da ta razdelitev oziroma ta načrt prodaje ni tako strogo ločen, da bi se
               tako vedelo, kaj bo tisto, kar je v letu 2004, in kaj tisto, kar je v letu 2005. In
               sprejetje takega amandmaja bi dejansko spremenilo vsebino in, tako kot sem povedal,
               vneslo v sam odlok določene nejasnosti in dejansko bi zaradi teh nejasnosti lahko
               prišlo do tega, da bi se postopki tudi zavlekli.</p>
               <p>Kar se tiče prenosa na občine, je to v bistvu možno že danes, če seveda občine imajo
               morebitne prave programe v te namene, če pa nimajo programov, potem pa bi seveda bilo
               tudi nesmiselno nekaj prenašati, ker bi potem to premoženje še naprej propadalo.
               Hvala lepa.</p>
            </sp>
            <sp who="SDZ4:KlavoraVasja">

               <speaker>PODPREDSEDNIK MAG. VASJA KLAVORA:</speaker>

               <p>Hvala lepa. Gospa Pečan.</p>
            </sp>
            <sp who="SDZ4:PečanBreda">

               <speaker>BREDA PEČAN:</speaker>

               <p>Hvala za besedo, gospod predsedujoči. Občina Izola, kjer sem jaz tudi županja, žal
               ali pa na srečo nima na svojem območju nobenih objektov, ki bi bili v lasti države,
               nasprotno. Država je z zakonom zelo na kratko in zelo na hitro podržavila občinsko
               premoženje, pred mnogimi leti sicer, tega je že kar 10 let, ampak podržavila. Takrat
               ni bil problem čas, zaradi katerega občina ne bi mogla uveljavljati svoje pravice do
               lastnine, ki jo je sama zgradila, sama sfinancirala, tako da moram reči, da govoriti
               o tem, da zaradi 30 dni zamika pri prodaji premoženja, če bi občine bile sposobne v
               tako kratkem času povedati, ali so zainteresirane za prevzem državnega premoženja v
               svoj last in posest, je seveda zanemarljiv glede na to, kako hitro država zna
               prodajati premoženje. Zelo počasi ga prodaja. Tudi glede skrbi o tem, da nastane
               zmeda zaradi leta 2004 in 2005, bi jaz predlagala vladi, da preveri, koliko
               premoženja je bilo po programu prodaje stvarnega premoženja prodanega v letu 2004, ki
               je bilo na seznamu za prodajo v letu 2004. Mislim, da bo kar precej premoženja treba
               še letos prodajati od tistega, kar je bilo lani načrtovano.</p>
               <p>Jaz bom ta amandma podprla zaradi tega, ker je bilo občinam v Sloveniji od leta 1994
               narejenih toliko krivic, toliko dodatnih nalog so dobile, ne da bi bile pokrite z
               dodatnimi sredstvi, da bi bilo pošteno, da vsaj tiste občine, ki imajo na svojem
               območju, kjer je na njihovem območju državno premoženje, da imajo možnost to
               premoženje dobiti v last in posest. Hvala.</p>
            </sp>
            <sp who="SDZ4:KlavoraVasja">

               <speaker>PODPREDSEDNIK MAG. VASJA KLAVORA:</speaker>

               <p>Hvala lepa. Želi še kdo besedo, prosim? Gospa Zalokar. Tudi. Gospod Cvikl. Pardon,
               gospod Cvikl, oprostite. Se javljate k besedi?</p>
            </sp>
            <sp who="SDZ4:CviklMilanMartin">

               <speaker>MAG. MILAN M. CVIKL:</speaker>

               <p>Ja.</p>
            </sp>
            <sp who="SDZ4:KlavoraVasja">

               <speaker>PODPREDSEDNIK MAG. VASJA KLAVORA:</speaker>

               <p>Boste dobil besedo za gospo Zalokar.</p>
            </sp>
            <sp who="SDZ4:ZalokarOražemCveta">

               <speaker>CVETKA ZALOKAR ORAŽEM:</speaker>

               <p>Hvala lepa za besedo. Sedaj se je res treba že kar zahvaliti, če v tem parlamentu
               sploh prideš do besedo. Ta amandma bom podprla in seveda me ne prepričajo argumenti,
               ki govorijo o tem, da bi 30-dnevni rok lahko naredil kakšno veliko škodo, in tudi ne
               argumenti, ki pravijo, da bi prihajalo do kolizije, s tem da gre za premoženje za
               leti 2004 in 2005. Tukaj v amandmaju jasno piše, da se to dogodi za tisto premoženje,
               ki je še na voljo po sprejetju spremembe in dopolnitve odloka, ker se govori o 30-ih
               dneh. Tako mislim, da gre za iskanje argumentov, ki enostavno ne držijo in kažejo
               zgolj na nepripravljenost tistih, ki izražate stališča, da se te možnosti občinam s
               posebnim pozivom, kar se mi zdi tudi smiselno, kajti ne nazadnje je težko spremljati
               vse stvari na lokalni ravni, kjer ni veliko ljudi, mislim, da je to smiselno in v
               korist občinam. Tako, da kolegov, ki so včasih sedeli tukaj, ne razumem, o čem bi bil
               tako velik problem, da bi v 30-ih dneh občine pozvali in jim dali možnost, da
               pravzaprav tisto, kar je na njihovem teritoriju in o čemer je govorila tudi kolegice
               Pečanova, da je bilo morda včasih celo njihovo, ponovno skušajo pridobiti.</p>
               <p>Mislim, da je zelo pomembno, da če se država odloči za prodajo premoženja, so v prve
               v vrsti, ki do takšnega premoženja na svojem teritoriju lahko pridejo, prav občine.
           </p>
            </sp>
            <sp who="SDZ4:KlavoraVasja">

               <speaker>PODPREDSEDNIK MAG. VASJA KLAVORA:</speaker>

               <p>Hvala lepa. Gospod Cvikl, kot poslanec.</p>
            </sp>
            <sp who="SDZ4:CviklMilanMartin">

               <speaker>MAG. MILAN M. CVIKL:</speaker>

               <p>Prej sem pojasnil v imenu poslanskega kluba, sedaj bom pa v svojem osebnem imenu
               ponovno potrdil, da ta amandma velja podpreti. Ni res, kar pravite nekateri, da bo ta
               amandma zakompliciral stvari. Ta amandma bo samo izvedel to, kar zakon po skladnem
               regionalnem razvoju načeloma pravi. Mi bi imeli možnost na odboru za finance
               predlagati v skladu z zakonodajo, da bi ta odlok predsednik državnega zbora
               posredoval v mnenjem občinam, vendar predsednik državnega zbora tega ni naredil, zato
               menimo, da je ta amandma tisto minimalno, kar omogoča slovenskim občinam priti do
               tega premoženja.</p>
               <p>To premoženje, gospodje poslanci in poslanke, pa je prišlo čez noč na spisek.
               Prejšnja vlada ni imela namena tako na široko prodajati vse nekatere vojaške objekte,
               to ste se odločili sami in sedaj onemogočate, če tega amandmaja ne boste sprejeli,
               občinam, ki bi lahko dobile sredstva za razvoj, jim to možnost preprečujete.</p>
               <p>Zato menim, da škoda, da obe največji poslanski skupine tega ne boste podprli, ampak
               sam v svojem osebnem imenu bom podrl ta amandma, ker menim, da je skladen z nameni,
               bomo rekli, ki bi pospeševali gospodarski razvoj Slovenije. Hvala lepa.</p>
            </sp>
            <sp who="SDZ4:KlavoraVasja">

               <speaker>PREDSEDNIK MAG. VASJA KLAVORA:</speaker>

               <p>Hvala lepa. Besedo ima gospod Bajc.</p>
            </sp>
            <sp who="SDZ4:BajcJosip">

               <speaker>JOSIP BAJC:</speaker>

               <p>Hvala lepa, gospod podpredsednik. Ne glede, da ne prihajam kot poslanec iz občin -
               upam si trditi -, v katerih se nahaja največ stvarnega premoženja, ki je last
               Republike Slovenije. Vendar tega amandmaja ne bom podrl iz nekaj razlogov.</p>
               <p>V 3. členu obravnavanega odloka govorimo, da gre za posle prodaje ali druge oblike
               organiziranosti. Ko sem predstavljal stališče poslanske skupine, sem rekel, da
               pričakujem od vlade, da bo čim prej pripravila seznam vsega tega stvarnega
               premoženja, s katerim razpolaga država, ugotovila, kaj za svoje potrebe ali pa za
               delovanje svojih organov potrebuje, ostalo bodi podala oziroma podala v druge oblike
               razpolaganja, se pravi, ponudila občini - v brezplačno. Da pa ne bom podrl tega
               amandmaja, je pa še eden razlog. Če ga preberemo, izgleda, da nekateri kolegi ste
               prebrali samo del tega, na koncu pravi: <q>"V last in posest z namenom uporabe tega
               premoženja za razvojne potrebe v skladu z veljavnimi regionalnimi razvojnimi
               programi."</q> Kaj pa tiste občine, ki v tem trenutku razpolagajo z veliko tega stvarnega
               premoženja, pa nimajo teh razvojnih programov? Kaj bo to prišlo čez 5, 15 ali 50 let?
               Na konkretnem primeru: če ni pripravljenosti vlade, lahko traja od podpisa pogodbe z
               vlado, pristojnim ministrstvom in občino o prenosu stvarnega premoženja na podlagi
               potrjenega regionalnega razvojnega programa 3 leta - mislim, da je eden od kolegov
               vzdignil roko in je rekel, 4 leta. Pričakujem, da malo drugačna pripravljenost vlade
               bo za drugačno razpolaganje s stvarnim premoženjem te države.</p>
            </sp>
            <sp who="SDZ4:KlavoraVasja">

               <speaker>PODPREDSEDNIK MAG. VASJA KLAVORA:</speaker>

               <p>Hvala lepa. Želi še kdo obrazložiti glas? Ugotavljam, da nihče. Glasujemo o amandmaju
               poslanske skupine LDS k 3. točki. Glasujemo. Glasovanje je končano. Od 73 navzočih
               poslank in poslancev je za glasovalo 27, proti 45.</p>
               <p><stage xml:id="Redna-04-2005-03-22.stage50">(Za je glasovalo 27.)</stage> <stage xml:id="Redna-04-2005-03-22.stage51">(Proti 45.)</stage></p>
               <p>Ugotavljam, da amandma ni sprejet.</p>
               <p>Končali smo z glasovanjem o amandmajih. Potrebno je še usklajenost. Zato prosim
               predstavnika vlade, gospoda Gorazda Pereniča, državnega sekretarja na ministrstvu za
               javno upravo, da poda izjavo o usklajenosti predloga odloka. Izvolite, prosim.</p>
            </sp>
            <sp who="SDZ4:PereničGorazd">

               <speaker>GORAZD PERENIČ:</speaker>

               <p>Hvala. Glede na izglasovani amandma vlada predlaga uskladitveni amandma, ki ste ga
               prejeli. Gre samo za popravo skupnih zneskov. Ker so Rimske Toplice umaknjene v
               vrednosti 180 milijonov, je treba končne zneske za toliko znižati. Hvala.</p>
            </sp>
            <sp who="SDZ4:KlavoraVasja">

               <speaker>PODPREDSEDNIK MAG. VASJA KLAVORA:</speaker>

               <p>Hvala lepa. Ker je zakonodajno-pravna služba opozorila, da je odlok zaradi sprejetih
               amandmajev neusklajen, je vlada pripravila uskladitveni amandma k 1. in 2. točki, ki
               ste ga prejeli na klop. Želi o uskladitvenem amandmaju kdo besedo, prosim?
               Ugotavljam, da nihče. Prehajamo na odločanje o uskladitvenem amandmaju. Glasujemo o
               uskladitvenem amandmaju vlade. Želi še kdo obrazložiti glas? Ugotavljam, da nihče.
               Glasujemo. Glasovanje je končano. Od 68 navzočih je za glasovalo 50, proti 12.</p>
               <p><stage xml:id="Redna-04-2005-03-22.stage52">(Za je glasovalo 50.)</stage> <stage xml:id="Redna-04-2005-03-22.stage53">(Proti 12.)</stage></p>
               <p>Ugotavljam, da je amandma sprejet.</p>
               <p>Prehajamo na glasovanje o predlogu odloka v celoti. Želi kdo obrazložiti glas?
               Gospod Veber. Še kdo prosim? <stage xml:id="Redna-04-2005-03-22.stage54">(Ne.)</stage> Gospod Veber, imate besedo.</p>
            </sp>
            <sp who="SDZ4:VeberJanko">

               <speaker>JANKO VEBER:</speaker>

               <p>Hvala za besedo. Odloka ne bom podprl iz razloga, ker vem, da so občine ali pa
               konkretno ena od občin zagotovo zaprosile posamezno ministrstvo, da ji prenese v
               razvojne namene premoženje, ki se prodaja s tem odlokom, in ker ni bil sprejet
               amandma LDS-a, je resnično onemogočeno izražanje lokalnim skupnostim oziroma občinam,
               da pridobijo to premoženje v svoje razvojne namene. Ta odločitev na vladi je bila
               resnično sprejeta brez kakršnegakoli dogovarjanja ali pa povpraševanja s tistimi
               območji, ki so že izrazile interes, da dobijo to premoženje. Zdi se mi takšen
               postopek vlade nekorekten, neprimeren in seveda skrajno neodgovoren do območij, ki
               jih je tudi sicer zaradi svojega ravnanja, ko je zmanjševala obseg svojih dejavnosti,
               že tako prizadela. In ta odlok bo seveda takšno stanje samo še poslabšal, zato ga ne
               bom podprl. Hvala.</p>
            </sp>
            <sp who="SDZ4:KlavoraVasja">

               <speaker>PODPREDSEDNIK MAG. VASJA KLAVORA:</speaker>

               <p>Hvala lepa. Želi še kdo besedo? Ugotavljam, da ne. Prehajamo na glasovanje.
               Glasujemo. Glasovanje je končano. Navzočih 71, za je glasovalo 48, proti 22.</p>
               <p><stage xml:id="Redna-04-2005-03-22.stage55">(Za je glasovalo 48.)</stage> <stage xml:id="Redna-04-2005-03-22.stage56">(Proti 22.)</stage></p>
               <p>Ugotavljam, da je predlagani odlok v celoti sprejet.</p>
               <p>S tem zaključujem to točko dnevnega reda in prekinjam 4. sejo Državnega zbora
               Republike Slovenije, ki jo bomo nadaljevali jutri ob 10. uri. Lahko noč! <stage type="time">(SEJA
                  JE BILA PREKINJENA 22. MARCA 2005 OB 19.14 URI.)</stage>
               </p>
            </sp>
         </div>
      </body>
   </text>
</TEI>