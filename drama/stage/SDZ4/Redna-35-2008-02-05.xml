<?xml version="1.0" encoding="UTF-8"?><TEI xmlns="http://www.tei-c.org/ns/1.0" xmlns:xi="http://www.w3.org/2001/XInclude" xml:id="Redna-35-2008-02-05">
   <teiHeader>
      <fileDesc>
         <titleStmt>
            <title>Zapisniki sej Državnega zbora Republike Slovenije</title>
            <respStmt>
               <persName>Andrej Pančur</persName>
               <resp xml:lang="sl">Kodiranje TEI</resp>
               <resp xml:lang="en">TEI corpus encoding</resp>
            </respStmt>
         </titleStmt>
         <publicationStmt>
            <publisher>
               <orgName xml:lang="sl">Inštitut za novejšo zgodovino</orgName>
               <orgName xml:lang="en">Institute of Contemporary History</orgName>
               <ref target="http://www.inz.si/">http://www.inz.si/</ref>
               <address>
                  <street>Kongresni trg 1</street>
                  <settlement>Ljubljana</settlement>
                  <postCode>1000</postCode>
                  <country xml:lang="sl">Slovenija</country>
                  <country xml:lang="en">Slovenia</country>
               </address>
               <email>inz@inz.si</email>
            </publisher>
            <distributor>DARIAH-SI</distributor>
            <distributor>CLARIN.SI</distributor>
            <availability status="free">
               <licence>http://creativecommons.org/licenses/by/4.0/</licence>
               <p xml:lang="en">This work is licensed under the <ref target="http://creativecommons.org/licenses/by/4.0/">Creative Commons
                                Attribution 4.0 International License</ref>.</p>
               <p xml:lang="sl">To delo je ponujeno pod <ref target="http://creativecommons.org/licenses/by/4.0/">Creative Commons
                                Priznanje avtorstva 4.0 mednarodna licenca</ref>.</p>
            </availability>
            <date when="2019-01-10+01:00"/>
         </publicationStmt>
         <sourceDesc>
            <bibl>
               <idno type="custom" subtype="day">SZA|4ABF5CFCFBDB25F7C125740A003EE663</idno>
               <idno type="URI">https://www.dz-rs.si/wps/portal/Home/deloDZ/seje/evidenca?mandat=IV&amp;type=sz&amp;uid=4ABF5CFCFBDB25F7C125740A003EE663</idno>
            </bibl>
         </sourceDesc>
      </fileDesc>
      <profileDesc>
         <settingDesc>
            <setting who="#Redna-35-2008-02-05.DZ" n="35">
               <name>Redna</name>
               <date when="2008-02-05"/>
            </setting>
         </settingDesc>
         <particDesc>
            <listOrg>
               <org xml:id="Redna-35-2008-02-05.DZ">
                  <orgName xml:lang="sl">Državni zbor Republike Slovenije</orgName>
                  <listEvent>
                     <head>Mandat</head>
                     <event n="4" notBefore="2004-10-22" notAfter="2008-10-15">
                        <label>4. mandat (2004-2008)</label>
                     </event>
                  </listEvent>
               </org>
            </listOrg>
         </particDesc>
      </profileDesc>
   </teiHeader>
   <text>
      <body>
         <div>


            <head>REPUBLIKA SLOVENIJA DRŽAVNI ZBOR</head>
            <stage type="session">Nadaljevanje 35. seje</stage>
            <stage type="chairman">Sejo je vodil mag. Vasja Klavora, podpredsednik državnega zbora.</stage>
            <stage type="time">Seja se je pričela ob 9.02. </stage>


            <sp who="SDZ4:KlavoraVasja">

               <speaker>PODPREDSEDNIK MAG. VASJA KLAVORA:</speaker>

               <p>Spoštovane kolegice poslanke in kolegi poslanci, gospe in gospodje! Pričenjam z
               nadaljevanjem 35. seje Državnega zbora Republike Slovenije.</p>
               <p>Obveščen sem, da se današnje seje ne moreta udeležiti poslanca gospod Ivan Jelen in
               mag. Franc Žnidaršič.</p>
               <p>Prehajamo na <title>30. TOČKO DNEVNEGA REDA - TO JE NA OBRAVNAVO INTERPELACIJE O DELU
                  IN ODGOVORNOSTI MINISTRA ZA NOTRANJE ZADEVE DRAGUTINA MATEJA.</title> Interpelacijo
               je v obravnavo zboru predložila skupina desetih poslank in poslancev, s
               prvopodpisanim dr. Pavlom Gantarjem. Besedo dajem predstavnikoma predlagateljev za
               obrazložitev interpelacije. Gospod dr. Gantar, izvolite.</p>
            </sp>
            <sp who="SDZ4:GantarPavel">

               <speaker>DR. PAVEL GANTAR:</speaker>

               <p>Hvala lepa gospod podpredsednik, spoštovani gospod minister, gospod državni
               sekretar, spoštovane kolegice in kolegi.</p>
               <p>Interpelacija o delu in odgovornosti posameznega ministra ali celo Vlade v celoti je
               pomemben instrument parlamentarnega nadzora nad delom izvršne oblasti. Še posebej
               tedaj, kadar ocenjujemo, da na določenem področju prihaja do stalnih in sistematičnih
               kršitev zakona, ki urejajo ta področja s strani izvršne oblasti ali pa do raznih
               nepravilnosti, neizpolnjevanja nalog, ki imajo za posledico splošno slabšanje razmer
               v primeru, ki ga obravnavamo danes, seveda razmer na področju javnega reda in javne
               varnosti.</p>
               <p>Interpelacija o delu konkretnega ministra, v našem primeru ministra za notranje
               zadeve gospoda Dragutina Mateja, naj bo predvsem priložnost in možnost, da
               spregovorimo in razpravljamo o problemih na tem področju in ne toliko o ljudeh, ki
               prevzemajo konkretno odgovornost za vodenje politike. Vsebinska razprava o dilemah in
               težavah, s katerimi se ukvarja naša izvršna oblast pri vodenju te politike, naj bo
               prioriteta, čeprav se, jasno, nikoli ne bomo mogli izogniti v razpravi tudi
               konkretnih ljudi, kadar sta konkretna politika in način vodenja personalizirana skozi
               določenega človeka ali njegove sodelavce.</p>
               <p>Naj, spoštovane kolegice in kolegi, v osnovi in na začetku navedem čisto temeljni in
               osnovni očitek, ki stoji v ozadju ali, če hočete, v ospredju našega nezadovoljstva s
               politiko na področju javne varnosti, ki jo vodi in je zanjo odgovoren minister. Tega
               očitka v tem zboru ne izrekam prvič in ga moram danes ponoviti. Namreč, da je
               minister s celim nizom sprememb na zakonodajnem področju, po zakonski regulativi,
               kadrovskimi menjavami ponovno repolitiziral policijo in jo kot organ v sestavi, ki
               naj bi pri svojem delu bil vezan predvsem na ustavo, zakone in druge predpise,
               neposredno podelil politiko v ožjem smislu celo eni politični opciji. Predhodni
               ministri so vsaj verbalno predvsem pa pod vtisom, do česa lahko pripeljejo politične
               zlorabe policije, če so zagovarjali določeno distanco in avtonomijo policijskega dela
               v odnosu do vsakokratnih političnih interesov, sedanja izvršna oblast pa je to optiko
               obrnila in policijo ponovno podreja političnim ciljem. Le-tako na primer lahko
               razumemo spremembe zakona o policiji, ki jo je predlagal minister, kjer pod firmo
               racionalizacije dejansko direktor policije izgublja precejšen del samostojnosti pri
               upravljanju z viri: pri upravljanju s kadrovskimi viri, materialnimi viri, tehničnimi
               viri in finančnem poslovanjem. Kar dejansko pomeni podreditev policije.</p>
               <p>V tem pogledu je treba zelo jasno reči, da mi podpisniki interpelacije stojimo na
               drugem bregu razumevanja javnega reda in varnosti in vodenja politike. In prav je, da
               to vsi vemo. Da si to priznamo in da to navsezadnje ve tudi širša javnost. Naša
               vizija javne in državne uprave, še posebej pa tako občutljivega segmenta, kot je
               javna varnost in preprečevanje in odkrivanje kaznivih dejanj, je drugačna. Verjamemo
               v omejevanje in samoomejevanje politike. Verjamemo v distanco med konkretno vladajočo
               politično opcijo in s skupnimi nalogami, ki naj jih javna uprava opravlja. Verjamemo
               v profesionalnost in samostojnost policije. Še posebej pa nasprotujemo operativnemu
               poseganju političnih funkcionarjev v konkretno policijsko delo. Verjamemo, da državne
               institucije niso lastnina političnih strank, da ima demokratično izvoljena vlada
               nalogo, da opravlja in ne da si lasti javno dobro, kar javna varnost nedvomno je.</p>
               <p>In zdaj kolegice in kolegi k sami interpelaciji. Interpelacijo o delu in
               odgovornosti ministra za notranje zadeve, Dragutina Mateja smo vložili zaradi šestih
               kršitev, in sicer zaradi kršitve zakona o zasebnem varovanju, zaradi kršitve zakona o
               evidenci volilne pravice, zaradi objektivne odgovornosti in kršitev zakona o
               kazenskem postopku, kazenskega zakonika in uredbe o sodelovanju državnega tožilstva
               in policije pri odkrivanju in pregonu storilcev kaznivih dejanj. Tudi zaradi
               objektivne odgovornosti in kršitev 32., 35., 36., 37. in 38. člena Ustave Republike
               Slovenije, 8. člena Evropske konvencije o človekovih pravicah in temeljnih
               svoboščinah. In petič, zaradi kršitve zakona v policiji ter določil pravilnika o
               usmerjanju in nadzoru policije, in končno šestič, zaradi kršitve in neizvajanja
               temeljnih določb resolucije o strategiji nacionalne varnosti Republike Slovenije in
               kršitve strateških ciljev srednjeročnega načrta razvoja in dela policije v letih 2003
               do 2007. Po našem mnenju so zaradi teh kršitev nastale nepopravljive ali težko
               popravljive posledice, ki se kažejo kot alarmantno slabo stanje nad izvajanjem
               nadzora nad družbami za zasebno varovanje, kar je povzročilo neprofesionalno,
               nezakonito in včasih tudi za življenje drugih predvsem nevarno izvajanje
               zasebnovarnostne dejavnosti, v nepravočasnem in neskladnem ažuriranju in načinu
               vzpostavitve evidence volilne pravice državljanov Republike Slovenije, ki nimajo
               stalnega prebivališča v Sloveniji, osredotočenem zbiranju podatkov o posameznikih, ki
               niso osumljenci kaznivega dejanja, kar predstavlja kršenje človekovih pravic,
               politizaciji policije in njeni kadrovski neustreznosti, eroziji varnostnega sistema
               in slabšanju učinkovitosti policijskega dela in slabšanju cestne varnosti, slabši
               preiskanosti nevarnih kaznivih dejanj in podobno.</p>
               <p>Predlagatelji interpelacije smo si nekoliko razdelili delo pri predstavitvi. Jaz bom
               predvsem predstavil točke 1., 4. in 5., preostale pa bodo predstavili kolegi iz LDS.</p>
               <p>Pod 1. točko ministru za notranje zadeve gospodu Dragutinu Mateju očitamo kršitev
               zakona o zasebnem varovanju, s čimer je bilo zaradi pomanjkanja delovanja oziroma
               slabe koordinacije, neukrepanja in pomanjkanja nadzora nad družbami za zasebno
               varovanje posredno povzročena tragična smrt mladoletnikov pred diskotekoma Global in
               Lipa. Minister Dragutin Mate je objektivno odgovoren za kršitev zakona o zasebnem
               varovanju, saj niti po treh letih ni izdal pravilnika o načinu opravljanja inšpekcije
               na področju zasebnega varovanja, kar pomeni nespoštovanje obveznosti, ki mu jo je
               naložil Zakon o zasebnem varovanju v 81. členu, kar pomeni, da ne izvršuje svoje, z
               zakonom določene, pristojnosti na področju zasebnega varovanja. Za zavajanje
               javnosti, da stari Zakon o zasebnem varovanju in določila izvajanja inšpekcijskega
               nadzora ne omogočata začasnega odvzema licence podjetju VIP Varovanje; za opustitev
               dolžne skrbnosti, saj ministrstvo za notranje zadeve oziroma inšpekcija nista
               uporabila vseh možnosti takojšnjega in učinkovitega ukrepanja zagotavljanje javnega
               interesa in za varovanje življenja in zdravja ljudi v primeru podjetja VIP Varovanje.</p>
               <p>Seveda mu očitamo tudi neutemeljene in zavajajoče obtožbe zoper Zbornico za zasebno
               varovanje, zoper Državni svet in poslance Državnega zbora, tega Državnega zbora, ki
               jih je zaradi nasprotovanja in zavrnitve novele Zakona o zasebnem varovanju okrivil
               za tragedijo pred Globalom, da bi prikril svojo odgovornost, s čimer je pokazal, da
               se ne zaveda objektivne odgovornosti in da je prestopil mejo dopustnega. Sicer mu
               očitamo tudi kaotično stanje na področju zasebnega varovanja in sploh tudi
               neizvrševanja sklepov in obljub, ki mu jih je naložil tudi sam predsednik Janez
               Janša. Predsednik Vlade seveda.</p>
               <p>Seveda je problem javne varnosti in javnega reda zelo občutljiv problem. Seveda je
               vsakomur jasno, da se ob še tako vestnem izvajanju ukrepov, ob tako vestnem delovanju
               lahko zgodijo nesreče in incidenti, ki so pravzaprav plod nesrečnih naključij in da
               tega pač preprosto ni mogoče nikoli neposredno pripisati, recimo, politično
               odgovornemu človeku, posamezniku, ministru. Seveda je jasno, da je seveda družba
               sestavljena iz različnih segmentov in se velikokrat zgodi naključno, nepredvidljivo,
               nepredvideno in ni mogoče vzpostaviti takšnega nadzora in takšne kontrole, da bi to
               vedno vnaprej preprečili. To vemo in tega ministru ne očitamo. Očitamo pa mu to, da
               potem, ko se je nekaj že zgodilo, ni storil tistih stvari, ki bi jih moral storiti in
               ki bi objektivno zmanjšale možnost naključnih incidentov in ki bi zmanjšale možnost,
               da bi se take stvari pojavile, čeprav seveda sami vemo, da si nikoli ne moremo temu
               izogniti.</p>
               <p>Vsi poznamo tragične dogodke pred diskoteka Lipa 23.12.2005, ki je terjala življenje
               treh deklet. Izredni nadzor v podjetju, ki je zagotavljal varnost v diskoteki, je
               pokazal na vrsto pomanjkljivosti, ki so se spletle v mozaik okoliščin, ki so
               povzročile tragedijo. Varnostna služba je imela zgolj licenco za varovanje premoženja
               in ne licence za varovanje javnega zbiranja zaposlenih in tako naprej. Kljub temu je
               pisna pogodba med podjetjem in zakonitim zastopnikom lokala vsebovala tudi določbo o
               varovanju zaposlenih in obiskovalcev lokala. Kljub tem tragičnim dogodkom, ki so
               nakazovali, da je marsikaj narobe pri varovanju javnih zbiranj, incident v Celju in
               tako naprej, se ministrstvo, ki je pristojno za regulativo, in nadzorni inšpekcijski
               organ dejansko nista zganila, dokler ni prišlo do nove tragedije, tokrat pred lokalom
               Global v Ljubljani, ki je sprožila tudi širše družbeno gibanje in ogorčenje. Tragičen
               dogodek je znan in ne bom ga ponavljal. Dejstvo je, da je mladoletnik, ki sta ga
               pretepla dva varnostnika družb za zasebno varovanje - VIP tako hudo, za posledicami
               poškodb v Kliničnem centru umrl. Najprej je vsaj meni, mogoče vam ne, popolnoma
               nedojemljivo, da se je eden od obeh varnostnikov zadrževal na svobodi še vsaj dva dni
               in potem pobegnil iz države in je danes nedosegljiv slovenskemu pravosodnemu sistemu.
               Nimam odgovora zakaj. Potem,, ko se je že vedelo, kaj se je zgodilo. Mogoče se v
               prvem trenutku še ni vedelo, za kaj gre, da še tudi smrt ni nastopila in tako naprej.
               Potem ko se je vedelo, zakaj, nam ni jasno, kako to, da policija ni reagirala ali pa
               da je reagirala neuspešno in mu ni preprečila odhoda iz države. Ko so se potem
               vprašanja sprožila, kako je to mogoče in kakšen je nadzor nad temi službami, je
               prišlo na dan, da inšpekcijski nadzor nad temi službami, v katerih je zaposlenih
               preko 6.000 ljudi opravljajo trije inšpektorji. Da minister ni izdal pravilnika o
               načinu opravljanja inšpekcij na področju zasebnega varovanja, kar pomeni
               nespoštovanje obveznosti iz 81. člena Zakona o zasebnem varovanju, da je zbornica za
               zasebno varovanje že 20.7.2007 na generalni direktorat policije naslovila pobudo za
               inšpekcijski nadzor in za začasni odvzem licence in da je odgovor, ki sem ga prebral,
               bil formalistično birokratski, češ, da ni dveh pravnomočnih odločb in zato tudi
               razlogov za odvzem licence.</p>
               <p>Povsem jasno pa je, da glede na kršitve, ki so se zgodile, da bi ministrstvo lahko
               ukrepalo, izvedlo inšpekcijski nadzor in bi začasno odvzeli licence, tudi če bi
               upoštevali Zakon o inšpekciji in Zakon o upravnem postopku. Minister se seveda
               sklicuje na to, da ni mogel odvzeti licence zaradi dveh pravnomočnih odločb, hkrati
               pa ni imel pravilnika o inšpekcijskem nadzoru. In pravi, da pravilnika tudi ne rabi,
               ker je nastopil nov zakon o inšpekciji. Zakaj torej ni uporabil novega zakona o
               inšpekciji, zakaj ni uporabil Zakona o upravnem postopku? Krona vsega pa so bile
               izjave gospoda Ministra in Srečka Jarca, da ministrstvo ni moglo ukrepati, ker ni
               bila sprejeta novela Zakona o zasebnem varovanju in s tem je bila eksplicitno
               odgovornost za neukrepanje ministrstva pred in po tragičnem dogodku prenešena na
               Državni svet in Državni zbor. Pri tem je seveda paradoksalno, da je bila v zavrnjenem
               zakonu celo črtana določba o možnosti začasnega odvzema licence. Minister res ne bi
               mogel ukrepati, če bi ta zakon bil sprejet. Ne moremo se izogniti vtisu, da je
               ministrstvo, bom uporabil ta izraz, blago postopalo s to družbo, da je na nek način
               varovalo predpoziv za ukrepanje s strani zbornice in javnosti in razloge za
               neukrepanje pa poskusilo preložiti na druge. V zvezi s tem je treba tudi reči to, da
               je ministrstvo ugotovilo, mislim, da v januarju 2007, da ta družba nima licence za
               varovanje javnih zbiranj. In to je zadosten razlog, da se po zakonu odvzame licenca
               na sploh, tudi za fizično varovanje. Ampak ne, zelo hitro je ta družba dobila
               licenco, februarja 2007, tudi za to zbiranje.</p>
               <p>Se pravi, namesto da bi jo kaznovali, so ji pravzaprav pomagali, da se je tega
               prekrška znebila. V razmeroma kratkem času, od leta 2005 do oktobra 2007, smo imeli
               pet smrtnih primerov, ki so povezani s problematiko varnosti na področju javnih
               zbiranj. Vsak za sebe je bil specifičen, različen, pa vendarle skupne so nekatere
               okoliščine: javni prostor, množična prireditev, mladoletna publika. Ministrstvo je te
               stvari preprosto ignoriralo.</p>
               <p>Še enkrat opozarjam, nikoli se ni mogoče izogniti nekim naključjem, ki lahko
               pripeljejo do tragičnih dogodkov, če smo še tako pazljivi. Toda v tem primeru niso
               bili tako pazljivi. V tem primeru, na žalost, se je pokazalo, da so bile opuščene
               nekatere dejavnosti, nekateri ukrepi, ki bi lahko in verjetno pripomogli k temu, da
               se ne bi soočali s tako tragično bilanco.</p>
               <p>Prešel bom na 4. točko, kjer ministru očitamo, da je odgovoren za kršitev določil
               točke 2.a Zakona o policiji, ko je maja 2005 mimo verige poveljevanja, to je
               generalni direktor policije, direktor kriminalistične službe, ukazal, da kriminalist,
               zaposlen v kriminalistični policije Generalne policijske uprave javnost seznani z
               vložitvijo kazenske ovadbe zoper osumljenega kaznivega dejanja. Minister za notranje
               zadeve gospod Dragutin Mater je v mesecu maju 2005 prekoračil svoje pristojnosti po
               našem mnenju in v nasprotju, zlasti s tretjim odstavkom 2.a člena Zakona o policiji,
               s tem, ko je odredil, da je delavec uprave kriminalistične policije Generalne
               policijske uprave novinarju RTV Slovenije ekskluzivno predstavil dejstva o podani
               kazenski ovadbi v zadevi osumljenega storitve kaznivega dejanja genocida ter s tem
               nezakonito posegel v konkretni predkazenski postopek, ki ga je na podlagi Zakona o
               kazanskem postopku in Zakona o državnem tožilstvu usmerjal pristojni vrhovni državni
               tožilec.</p>
               <p>Da se razumemo, jaz sem o tem celo pisal v Mladini. Dejstvo, da je bila podana
               kazenska ovadba zaradi suma storitve kaznivega dejanja genocida zoper določeno osebo,
               je informacija, ki jo ima javnost pravico zvedeti in ima pravico, da je o tem
               obveščena. O tem ni nobenega dvoma in o tem tudi ne more, po mojem mnenju potekati
               razprava, češ, da bi to morali prikriti ali pa na neprimeren način objaviti. O tem
               sem jaz trdno prepričan. Toda dejstvo je, da je v skladu z zakonodajo ta zadeva bila
               že predana državnemu tožilstvu in od tedaj naprej samo državno tožilstvo na način,
               kot ga določi, lahko usmerja stvari in seveda tudi obvešča javnost. In to seveda je
               bilo kršeno. Dejstvo je tudi, da odločitev o objavi in obsegu posredovanja podatkov
               javnosti ni bila predhodno usklajena z državnim tožilstvom, saj za to ni bilo na
               razpolago časa, ker jo je moral kriminalist Jamnik po posebni ustni ministrovi
               odredbi, tako pač poročajo nezadovoljni in potem odstavljeni ljudje iz policije,
               izvršiti takoj, saj je novinarska ekipa že čakala v avli Ministrstva za notranje
               zadeve.</p>
               <p>Hkrati je bilo evidentno, da ta novica ni bila posredovana na običajen način, bi jo
               morali posredovati državni organi, pa naj bi bil to MNZ ali kakšno drugo ministrstvo
               ali celo državno tožilstvo - namreč na tiskovni konferenci, tako kot sicer poroča
               MNZ, ko odkrije kaj pomembnega, ali pa v sporočilu za javnost, kar bi lahko storilo
               tožilstvo. Ta novica se je sporočila tako rekoč preko pooblaščenega novinarja kot
               ekskluzivna informacija in s tem se je zaprl dostop do te informacije, če bi bila
               pravilno posredovana, tudi vsem ostalim medijskim hišam, novinarjem in tako naprej.
               Politične konotacije so tu jasne in so šle na škodo poteka predkazenskega postopka,
               kar se je tudi pozneje pokazalo.</p>
               <p>Rezultat ministrove kršitve zakona o policiji je bilo tudi dejstvo, da sta dva
               visoka uslužbenca policije pravzaprav morala oditi, ker se s takšnim načinom
               poseganja ministra neposredno nista strinjala in sta ga tudi opozorila, tako gospod
               Potočnik, ki je bil vršilec direktorja policije, kot gospod Erhatič, pomočnik
               direktorja kriminalistične policije. Da je minister ravnal napačno, je na nek način
               implicitno priznal tudi s tem, ko je predlagal dopolnitev 22. člena zakona o
               policiji, kjer je omogočil tudi to, da minister daje navodila v tem smislu in je s
               tem za nazaj pokril svoje nepravilno in nezakonito ravnanje.</p>
               <p>V 5. točki, ministru za notranje zadeve očitamo povzročitev erozije varnostnega
               sistema, slabšanje učinkovitosti policijskega dela, slabitev pogojev za preiskovanje
               nevarnih kaznivih dejanj ter povzročitev pogojev, ki so vodili v slabšanje varnosti v
               cestnem prometu. V boju proti korupciji je treba ugotoviti, da je na sploh prišlo v
               zadnjih letih do očitnega poslabšanja organizacijske klime, pogojev dela, kar vpliva
               tudi na številne odpovedi policistov in <gap n="..."/><stage xml:id="Redna-35-2008-02-05.stage4">/Nerazumljivo./</stage><gap n="..."/> varnostni sistem v
               državi. Številne kadrovske menjave in samovoljnost znižuje motivacijo in občutek
               stabilnosti, kar negativno vpliva na delo in prizadevanje. V boju proti korupciji
               lahko ugotovimo, da čeprav je korupcija bila visoko na praporu te vlade, namreč boj
               proti korupciji, se dejansko na tem področju ni zgodilo nič posebnega, ali celo zelo
               malo. Dekleratorno ta Vlada in njeni ministri grmijo proti korupcijo. Še posebno po
               novem tudi proti tajkunom. V realnosti pa se je na tem področju storilo zelo malo. Še
               v letu 2006 je bil na državni ravni v policijski enoti, ki je specializirana za boj
               proti korupciji, zaposlen en človek. V vseh ostalih policijskih upravah pa se je s
               korupcijskimi kaznivimi dejanji poleg ostalih zadev ukvarjalo približno 20 ljudi. Boj
               proti korupciji je tu ne leti očitek samo na ministra ali pa predvsem ne na ministra
               Mateja, bolj proti korupciji je bil boj proti komisiji za preprečevanje korupcije kot
               pa proti korupciji sami.</p>
               <p>Na področju varnosti cestnega prometa smo soočeni z drastičnim poslabšanjem prometne
               varnosti v letu 2007. Daleč od tega, da bi mislil, da je to samo odgovornost
               policije. Daleč od tega, da bi rekel, da je vse možno pripisati policiji ali samo
               ministru. Torej dejstvo je, da so znižane globe za nekatere prekrške voznikov
               tovornih vozil, kar vpliva na to, da lastniki pritiskajo na voznike, da pogosteje
               kršijo zakon in s tem seveda prispevajo k manjši varnosti. Predvsem pa nam je
               nerazumljivo, da je minister ukinil Svet za preventivo in vzgojo v cestnem prometu
               Republike Slovenije, prenesel njegove naloge na Agencijo za varnost cestnega prometa
               in na Ministrstvo za promet. In nam ni jasno, Svet je imel neko tradicijo, nek ugled,
               neke akcije, neko dejavnost, ki ni bila slaba, lahko bi bila boljša, nikoli ne bomo
               nečesa hvalili do konca ampak vsekakor je imela neko tradicijo, neko mrežo in tako
               naprej. In vse to je bilo na nek način odpravljeno. Komu je pravzaprav bil na poti
               Svet? Zakaj ta ljubezen do destrukcije vsega, kar kolikor toliko funkcionira in kar
               ne ustreza pogledom neke konkretne politike.</p>
               <p>Ne razumem, jaz osebno ne razumem ne logike in ne motiva za prenos pristojnosti za
               varnost v cestnem prometu na prometno ministrstvo, razen če se niso želeli znebiti
               uglednega policijskega strokovnjaka za prometno varnost. Toliko pač že poznam
               Ministrstvo za promet, da vem, da se Ministrstvo za promet ukvarja s prometno
               varnostjo, ampak s pasivno varnostjo. Ukvarjajo se s tehnični parametri gradnje cest,
               ukvarjajo se s standardi, pravilniki, postopki, ki bi pri gradnji konstrukcij cest
               vseh dimenzij lahko omogočili bolj varen in varno potekajoč promet. Ministrstvo za
               promet nima nobenih izkušenj in nobenega vedenja in tudi ni naravnano v to smer, da
               bi se ukvarjalo s problemi zagotavljanja aktivne varnosti, z nadzorom cestnega
               prometa, ki je danes pravzaprav ena izmed osrednjih točk. Ko sem se vozil danes v
               Državni zbor, sem po radiu poslušal stališča ljudi, ki so predlagali in kritizirali
               sedanje stanje na področju aktivne prometne varnosti. To zadevo, aktivno prometne
               varnost, je preneslo na Ministrstvo za promet, ki je preobremenjeno z vsemi drugimi
               stvarmi več kot dovolj, seveda pomeni njeno zapostavljanje.</p>
               <p>Še marsikaj bi lahko naštel, še marsikaj bo danes rečeno. Zaradi vsega tega
               podpisniki na podlagi 108. člena Ustave Republike Slovenije in 253. člena predlagano,
               da po končani razpravi o interpelaciji sprejmemo sklep, da se gospod Mate razreši s
               funkcije ministra za notranje zadeve. Hvala lepa.</p>
            </sp>
            <sp who="SDZ4:KlavoraVasja">

               <speaker>PODPREDSEDNIK MAG. VASJA KLAVORA:</speaker>

               <p>Hvala lepa. Besedo ima drugi predlagatelj, gospod Jožef Školč.</p>
            </sp>
            <sp who="SDZ4:ŠkolčJožef">

               <speaker>JOŽEF ŠKOLČ:</speaker>

               <p>Spoštovani kolegi, kolegice, gospod minister! Tudi v Poslanskem klubu Liberalne
               demokracije podpiramo vse obtožbe iz interpelacije, ki so jo pripravili kolegi v
               Zares. Menimo pa, da ostajajo še hujše zadeve, vredne resne obravnave Državnem zboru,
               ki se nanašajo na delo ministra in ministrstva in bi bile potrebne temeljite presoje
               vas, ki sedite v tej dvorani. Poglejte, 23. januarja je bilo v glasilu ene od
               političnih skupin v Evropskem parlamentu zapisano, da sta se odbora Libe, se pravi
               Odbora za državljanske pravice, pravičnost in notranje zadeve, udeležila minister za
               pravosodje in minister za notranje zadeve z namenom, da govorita o prednostnih
               nalogah predsedovanja na tem področju. Piše: <q>"Poleg potrditve iskanja soglasja o
               direktivi o vračanju, čeprav ni bil zmožen izraziti stališča sveta o trajanju odvzema
               prostosti, je minister za notranje zadeve zanikal obstoj problema, ki zadeva
               izbrisane iz Slovenije, in poudaril, da bo problem rešen sprejemom ustavnega zakona."</q>
               Zakaj to berem? Zato, ker je podpredsednik tega odbora gospod Catania na to
               ministrovo izjavo odreagiral: <q>"Razočarani smo."</q> Upali smo, da bo to prednostna naloga
               slovenskega predsedstva, sedaj to namreč ni več zgolj notranje vprašanje, temveč je
               tudi evropsko vprašanje, tem državljanom so bile namreč odvzete tudi njihove pravice
               in evropsko državljanstvo. V tem semestru bo problem izbrisanih naša prednostna
               naloga" Tisto, kar smo pripovedovali in pred čemer vsi bežijo v tem parlamentu,
               prihaja na odre slovenskega predsedstva in na odre predsedovanja.</p>
               <p>Seveda se bo minister upravičeno lahko pohvalil, in tudi Slovenija, z nekaterimi
               dosežki iz naslova predsedovanja. Eden takih dosežkov je zagotovo zagotavljanje
               varnosti na zunanjih mejah Slovenije, se pravi vzpostavitev tega schengenskega
               sistema. Toda ob tem se postavi vprašanje, ali ni morebiti zaradi tega, ker se je
               večina energije ministra usmerila na to vprašanje, poslabšala notranja varnost v
               Sloveniji. Ali se ni morebiti zaradi tega, ker minister in izvedel ustreznih
               izravnalnih ukrepov povečala možnost, da del policije v bistvu še huje uporablja
               oziroma še močneje uporablja različne metode na celem teritoriju Slovenije, ko pa bi
               moral zagotoviti in določiti nek pas za to, kje lahko policisti uporabljajo določene
               postopke, ki jih odprava notranjih meja v Uniji prinese? Ali ni morebiti zaradi tega,
               ker je pomanjkanje ljudi, spremenil zakon o policiji in zmanjšal standarde za
               izobraževanje? Kar posledično pomeni, da policisti niso kos marsikateri nalogi.
               Odprava izobraževanja v tej tacenski šoli pomeni to, da postajajo policisti brez
               ustreznih kvalitetnih znanj in so, bom rekel, lahko podvrženi situacijam, ki jim niso
               kos. Del tega smo videli svoj čas na Grčaricah in neko podobno situacijo, ki kaže, da
               mladi policisti niso dovolj usposobljeni, tudi v primeru v Grosupljem.</p>
               <p>Ampak pojdimo nazaj k tistim stvarem, ki jih očitamo v interpelaciji in na katere
               minister ni dovolj dobro, vsaj po moje, odgovoril. Če gremo k evidenci volilne
               pravice. Se pravi k tisti zadevi, ki je bila posebej aktualna ob volitvah
               predsednika, še bolj pa zna biti aktualna ob državnozborskih volitvah. Ministru
               Mateju še vedno očitamo kršitev zakona o evidenci volilne pravice, saj ministrstvo ni
               niti pravočasno, niti na ažuren način vzpostavilo evidence volilne pravice
               državljanov Republike Slovenije, ki nimajo stalnega prebivališča v Republiki
               Sloveniji. Zaradi tega je prišlo do kršitev ustavne pravice voliti, saj je bilo v
               nekaterih primerih zaradi netočnega in pomanjkljivega posebnega volilnega imenika
               izvrševanje volilne pravice omogočeno tudi osebam, ki niso državljani Republike
               Slovenije, pa osebam ki so pokojne in tako naprej. V tem oziru je minister odgovoren
               za, kot se temu reče, birokratsko malomarnost pri sestavi volilnega imenika oziroma
               za nepopoln in pomanjkljiv volilni imenik. Odgovoren je za prekoračitev z zakonom
               določenega roka za oblikovanje tega imenika in odgovoren je za to, da se je
               vzpostavil tudi dvom v legitimnost volitev. Pri teh volitvah, čeravno se na koncu
               zainteresirani niso posebej pritoževali, se je dogajalo s tem imenikom marsikaj.
               Zaradi tega ker je bil del predpisov spremenjen v Državnem zboru, volitve pa v enem
               delu, izvajanje volitev pa teče tudi s pomočjo imenika, ki ga je pripravilo to
               ministrstvo, se je pokazalo, da smo dobili pravo zmedo okrog števila volilnih
               upravičencev iz tega posebnega imenika. Če smo imeli pred spremembo te novele v
               Sloveniji registriranih dobrih 12.000 volilnih upravičenk in upravičencev, pa je po
               tej noveli zakona, ko je bilo potrebno po službeni dolžnosti vnašati v imenik vse, ki
               nimajo stalnega bivališča v Republiki Sloveniji in so naši državljani, smo prišli do
               številke dobrih 70.000 volilnih upravičencev in upravičenk. Tu imamo zelo natančno
               določilo okrog tega, kako se sestavi volilni imenik državljanov Republike Slovenije.
               Ta ima naslednje sestavne elemente: zaporedno številko, priimek in ime, spol, datum
               rojstva, zadnje stalno prebivališče državljana Republike Slovenije ali enega od
               njegovih staršev v Republiki Sloveniji in stalno prebivališče v tujini. Seznami s
               katerimi smo imeli opravka, v veliki meri niso sledili tem določbam. Tu je potrebno
               res povedati, da tudi minister opozarja na neko zmedo, ki je nastala. Ampak za to
               zmedo je v veliki meri odgovoren on in njegova služba. Če gledamo za zadnje volitve,
               je bilo ob zaključku volilnih imenikov s stanjem na dan 10.10. za prvi krog volitev
               predsednika Republike Slovenije v posebnem volilnem imeniku vpisanih 73.521
               slovenskih državljanov. Od tega je imelo do nivoja države urejen naslov stalnega
               prebivališča 51.029 državljanov, za 22.492 državljanov pa s tem podatkom ministrstvo
               ni razpolagalo, vseeno pa jih je vpisalo v volilni imenik. Da je tu nekaj hudo
               narobe, lahko povemo tudi drugače. V volilni imenik za drugi krog je bilo v Republiki
               Sloveniji vpisanih 1.720.481 volivk in volivcev. Če bi bilo od tega 30,5% nepopolnih
               podatkov, brez stalnega bivališča, tako kot pri volilnem imeniku za volitve v tujini,
               bi to predstavljalo 524.700 volivcev. Tu je vsak komentar odveč. Če tu ni mogoče
               govoriti o veliki malomarnosti, potem ne vem, kaj ta termin sploh pomeni.</p>
               <p>Seveda ni mogoče volilne pravice izvrševati, ne da bi imeli vse podatke. Tudi zaradi
               tega so vsi ti postopki ministrstva problematični. Čemu služi vnema, da se tako
               poveča število volivk in volivcev, če pa hkrati nimamo niti podatka, če so vsi še
               živi, niti nimamo naslova, kam bi lahko to poslali. To seveda lahko pelje v morebitne
               zlorabe. Če gre volilno gradivo na neprave naslove, obstaja možnost zlorabe, če gre
               volilno gradivo ljudem, ki niso več živi, obstaja možnost zlorabe, če gre volilno
               gradivo ljudem, ki niso državljani, kar je tudi bil primer, obstaja možnost volilne
               zlorabe.</p>
               <p>Da zaključim, čeravno bi o tem lahko govoril zelo dolgo. V Liberalni demokraciji
               menimo, da so volitve temelj demokracije in da je seveda zato bistveno, da so
               izpeljane skladno z zakonom. Že na volitvah predsednika republike je bilo storjenih
               veliko napak, zato ne moremo biti brezskrbni, kljub temu da ugotavljamo, da te
               glasovnice iz tujine niso odločile o volilnem izidu. Napake pa, čeravno ne spremenijo
               ničesar, kljub temu posegajo v bistvo volitev.</p>
               <p>Zato kršitev zakona in napak ministra ne moremo jemati s tako lakotnostjo, kot jih
               obravnavajo minister in vladajoča koalicija in pa ministru nadrejeni. Mislimo, da
               mora minister za kršitev zakona in za napake, četudi je zanje zgolj in samo
               objektivno odgovoren, prevzeti odgovornost in biti razrešen.</p>
               <p>Če gremo naprej k 3. točki, kjer ocenjujemo, kako je minister ravnal v primeru, ki
               ga Slovenija pozna kot primer Plut. Veliko vprašanje je, zakaj je policija ravnala
               tako, kot je oziroma zakaj ni ukrepala, kljub temu da je bilo jasno, da ima opravka z
               nevarno osebo, da so bili mediji polni vprašanj, kaj je z zločini in z odgovornostjo
               za zločine, ki jih je ta oseba storila v Republiki Srbiji. Tisto, kar je grozljivo iz
               vseh izjav, ki jih je minister okrog tega primer podal, je, da lahko sklepamo, da
               Plut za zločin, ki ga je storil v Srbiji, ne bi bil pravzaprav nikoli kaznovan. In
               nedopustno je, da si lahko kdo domišlja, da slovenski državljan nekaznovano mori po
               tujih državah in da ima slovenska policija v takem primeru zvezane roke. Izgovori, ki
               smo jih tu poslušali, češ, da ni bilo ustreznih dokumentov, kažejo na veliko
               nesodelovanje med policijo in tožilstvom. V primeru Plut je namreč kljub veljavni
               zakonski podlagi za kazenski pregon kot tudi uveljavljenih instrumentih za mednarodno
               sodelovanje na področju kazenskega pregona prišlo do neustreznega oziroma sploh do
               neukrepanja policije in pa tudi premajhnega odziva državnega tožilstva. Posledice so
               jasne. Ampak zakaj to pripovedujem? Zato, ker se je zelo hitro za tem vsa Slovenija
               soočila s popolnoma drugačnimi postopki v primeru družine Strojan. Vsa pooblastila,
               ki jih policija po ministrovih besedah nikakor ni mogla uporabiti v primeru Plut, je
               policija brez vsake težave uporabila v primeru družine Strojan. Če bi policija, da
               poenostavim, ravnala enako, kot je v primeru družine Strojan tudi v primeru Plut, na
               Jančah ne bi prišlo do tragičnih posledic. Ko je namreč minister pojasnjeval, na
               kakšnih podlagah se je sledilo tem družinam in žal tudi drugim, ki so se pač
               ukvarjali s tem problemom, se je pokazalo, da ima policija takrat, kadar je to po
               volji ministra velika pooblastila, da lahko spremlja, v nevednicah, <q>"problematične
               osebe"</q>.</p>
               <p>Seveda je vsa ta politizacija, o kateri je govoril kolega Gantar, nekako pripeljala
               do tega, da lahko govorimo o veliki eroziji varnostnega sistema. In to je tisti
               termin, ki pravzaprav pove, kaj vse se je v tem mandatu zares zgodilo, kakšne so
               posledice tega uspešnega ministrovanja, kakšne so posledice vseh sprememb, ki jih je
               Vlada dosegla tako vizavi statusa policije, tako vizavi policistov in tudi s
               spremembami Zakona o javnih uslužbencih, kjer si je določene avtonomne dele državne
               uprave in državnih organov podredila in jih pravzaprav spravila ob potrebno
               samostojnost.</p>
               <p>Vse te spremembe zakonov, predvsem teh dveh, so zagotovo omogočile politizacijo
               javne uprave, omogočile so številne kadrovske zamenjave in omogočile so zakonito
               vmešavanje ministra v delo policije. Posledice pa so zelo hude. Od tega, da si je
               Vlada preko ministra podredila najbolj pomembne dele policije, to je kriminalistično
               službo, generalno policijsko upravo in vso logistiko policije, slovenski državljani
               in državljanke nimajo nič, kvečjemu je posledica tega zmanjšanje varnosti nasploh.</p>
               <p>Vse te stvari, ki smo jih tu poslušali, da je potrebno pač zagotoviti v vseh delih
               uprave in v vseh organih neko konceptualno oziroma neko politično kompatibilnost, so
               pripeljale do tega, da se ljudje v policiji sprašujejo, kdo je kakšne barve in kaj
               lahko pomeni samostojna akcija v posameznem primeru. Posledica je tudi to, da
               podrejeni vedo, da je bolj kot strokovnost pomembna njihova politična primernost,
               predvsem pa strogo spoštovanje navodil, čeravno včasih niso skladna z zakonom. Ali
               to, recimo, vpliva na zmanjšanje korupcije, o kateri je ta vladajoča elita tako rada
               govorila ob koncu ali pa od sredine prejšnjega mandata naprej? Rekel bi, da ne. Tu ne
               gre za neko oceno opozicijskega poslanca, ampak to oceno pravzaprav z nami delijo
               tudi ljudje, ki te procese spremljajo od zunaj. Kdo? GRECO, recimo, OECD in naprej. O
               tem vam bom še govoril.</p>
               <p>Ko se minister sklicuje na podatke o tem, da gre za zmanjšanje teh problemov
               korupcije govori oziroma navaja podatke o obdobju od tri do pet. O tistem letu sedem,
               o katerem govorimo v tej interpelaciji, pa žal nič. In tudi zato dajem ministru
               priložnost, da o tej neraziskanosti korupcije od leta pet do sedam poda odgovor, da
               se ne sklicuje na stare podatke. Skupina GRECO je maja 2005 obvestila, da bo Komisija
               za preprečevanje korupcije ukinjena. GRECO je takrat v poročilu branil svoja
               stališča, da je Slovenija z obstoječo komisijo o preprečevanju korupcije zadovoljila
               zahtevam po ustanovitvi neodvisnega organa, po ukinjanju komisije po enem letu
               njenega delovanja, GRECO ne more več sklepati, da Slovenija izpolnjuje zahteve in
               zahteva od slovenskih oblasti nadaljnje informacije. To je iz 9. decembra 2005.</p>
               <p>10. marca 2006 je iz poročila rarzvidno, da je Slovenija podala informacije, da je
               sedanja oblast izbrala drugačen pristop pri preprečevanju korupcije, vendar pa
               zahteva nadaljnje informacije o konkretnih korakih, kako se bo v Sloveniji izvajala
               protikorupcijska politika. Iz poročila ne izhaja, kateri organ je Slovenija navedla
               kot organ, ki se ukvarja s preprečevanjem korupcije. To so vprašanja ki jih
               postavljajo zunaj. Po svoje boste ta vprašanja <q>"kasirali"</q> tudi sedaj, ko se začenjajo
               pogovori o pristopu Slovenije v OECD. Tudi tam je ena od pomembnih postavk borba
               proti korupciji. V OECD-jevem poročilu o stanju korupcije v Sloveniji piše nekaj, kar
               sedanji vladi ne more biti v ponos. Piše, da so prioritete in obveznosti v zvezi z
               bojem proti korupciji v Sloveniji zadnja leta nazadovale, mehanizmi in zatiranje
               korupcije pa bi se morali okrepiti. Kaj porečete na to minister? Predstavnike OECD
               poleg nedomišljene zakonodaje moti tudi praksa, kako se do korupcije pristopa z
               najvišjih nivojev, kjer ima izvršna oblast, in v njej MNZ, zagotovo vidno vlogo.
               Ampak če bi imeli vi resne namene s korupcijo, potem bi najprej opravili s tistimi
               očitki, ki se nanašajo na ljudi, ki sedijo poleg vas v Vladi. O tem pa seveda nikoli
               ne zvemo nič posebnega. Mi smo postavili veliko vprašanj. Še več vprašanj postavlja
               javnost. Praktično po večini ministrstev in vprašanja so največkrat povezana z
               izvajanjem javnih naročil in odgovori so ponavadi taki. da so formalni. Z njimi pa
               pravzaprav nihče ni zadovoljen. Njihovi vsebini pa tudi redko kdo verjame.</p>
               <p>Če bi šli samo na dve področji. Na področju zdravstva in področje zunanjih zadev
               ostaja veliko vprašanj, ki nosijo pridih klientalizma, pa ni bilo zaslediti, da bi
               minister kaj posebej reagiral. Mi imamo iz dneva v dan poročila v medijih o gradnji
               Pediatrične klinike. V spornih poslih, ki so bili vredni več kot četrt milijona
               evrov, toliko je bilo to znamenito svetovanje o projektu napeljave elektroinštalacij.
               Ta sporni posel je dobilo podjetje nekdanjega svetovalca predsednika Vlade za
               gospodarstvo. Ali to ustreza definiciji klientalizma ali ne? Ko beremo o nadzoru nad
               investicijskimi projekti, če gremo k sedanji ministrici, nad njo visi obtožba, da naj
               bi kot uradna oseba zlorabila svoj položaj in namenoma kršila zakon o javnem
               naročanju, ko je brez javnega naročila oddala delo inženirskega svetovanja in nadzora
               nad vsemi investicijami, projekti, ki jih v zdravstvu iz proračuna financira
               Republika Slovenija in za katere je odgovorno ministrstvo, in to podjetju Perspektiva
               d.o.o. in Šoštanja, katerega solastnica gospa Tinauer naj bi bila osebna znanka in
               njena prijateljica. In seveda imamo tu spet zgodbe o njunih poslih izpred let. Pri
               Onkološkem inštitutu, gospod minister, je bil tehnični prevzem oddelkov narejen nekaj
               ur, preden je Ministrstvo za zdravje Republike Slovenije prejelo poročilo
               supernadzora o napakah v gradnji. Kakšno naključje. In še bi lahko našteval.
               Poglejte, to so stvari, ki kažejo na to, da je ministrstvo izgubilo svoj kompas, kar
               se tiče preganjanja nezakonitih stvari. Če se ne ukvarja s tem kar je oziroma če se
               ne zna opredeliti do teh stvari, ki so najbližje, kako naj učinkovito preganja še
               bolj zapletena dejanja?</p>
               <p>Ampak, da zaključimo, če bomo čez leta to vaše ministrovanje pač gledali tudi skozi
               to optiko predsedovanja Republike Slovenije v Evropski uniji, se bo pokazalo
               marsikaj. Zagotovo se boste pohvalili s prevzemom pač teh obveznosti na Schengenski
               meji, zagotovo se boste ali se bomo lahko pohvalili s prevzemom evra. Zagotovo pa bo
               marsikdo rekel, da je bila ena od prioritet slovenskega predsedovanja tudi, bom rekel
               toleranca in multikulturni dialog. Če bomo skozi to prioriteto ocenjevali delo vas in
               vašega ministrstva pa si bo Slovenija zagotovo prislužila strahovit madež. Kajti pri
               teh stvareh ne štejejo samo deklaracije, ne šteje število konferenc ampak štejejo
               dejanja. In Slovenija je poznana po svetu kot tista, kjer je policija pregnala
               družino Romov iz sovjega bivališča in Slovenija je poznana in vi kot minister kot
               tista država, ki vztrajno zavrača reševanje problema izbrisanih. Če je to prispevek k
               multikulturalizmu, potem se nam hudo piše.</p>
               <p>Ob tem je seveda najbolj sporno to, da svojim kolegom v Evropi govorite, da je za
               uveljavljanje določenih pravic potrebno sprejeti ustavni zakon. Kaj implicite to
               pomeni? Da ima Slovenija ustavne ovire za realizacije človekovih pravic. Ta intenca
               je nekaj kar ne vzdrži nobene presoje. Kajti če bi imeli mi v svojem ustavnem sistemu
               te omejitve, potem zagotovo ne bi bili mogli biti sprejeti v družino evropskih držav.
               Zato je to tudi ne samo slab, ampak argument, ki kaže da tisti, ki so ga
               skonstruirali, ne razumejo dobro niti pomena človekovih pravic, niti vseh tistih
               deklaracij ki jih zagotavljajo, niti tega da je to sestavni del in temelj naše
               ustavne ureditve in da je treba človekove pravice spoštovati brez pridržka. Zato ni
               potrebnih kakšnih posebnih ustavnih popravkov. Hvala lepa.</p>
            </sp>
            <sp who="SDZ4:KlavoraVasja">

               <speaker>PODPREDSEDNIK MAG. VASJA KLAVORA:</speaker>

               <p>Hvala lepa. Odgovor ministra za notranje zadeva, gospoda Dragutina Mateja na
               interpelacijo ste prejeli 21. decembra 2007. Besedo dajem ministru za obrazložitev
               pisnega odgovora. Izvolite prosim.</p>
            </sp>
            <sp who="SDZ4:MateDragutin">

               <speaker>DRAGUTIN MATE:</speaker>

               <p>Hvala lepa gospod podpredsednik. Spoštovane poslanke in poslanci. Prepričan sem da
               ste poslanci zelo natančno in pozorno prebrali odgovore na vse očitke, ki so navedeni
               v predlogu za interpelacijo in tudi danes ste seveda zelo pozorno spremljali nastop
               obeh predlagateljev z očitki ki so bili ponovljeni in seveda z nekaterimi zadevami,
               ki so bile dodane k temu kar ni pisalo v predlogu interpelacije in ni predmet zakonov
               in Ustave.</p>
               <p>Na začetku moram zelo odločno reči da zanikam oziroma odvračam in zavračam vse
               očitke ki so v interpelaciji navedeni. Na kratko bom povzel pisni odgovor
               interpelacije, ki je bil in glede na število očitkov ki so bili zraven navedeni, bom
               na kratko predstavil, kaj vse je ministrstvo v treh letih in še nekaj naredilo.
               Najprej bi začel s prvimi očitki in bom sledil očitkom, tako kot so v interpelaciji
               napisani.</p>
               <p>Glede očitka, da ni bil sprejet pravilnik, ki bi dodatno opredelil področje dela
               inšpektorata, moram zelo jasno povedati, da je takratni vodja oziroma glavni
               inšpektor pisno zahteval od Službe vlade za zakonodajo, ali je potreben sprejem tega
               pravilnika. Zakaj? Preprosto, Zakon o zasebnem varovanju je bil sprejet leta 2003, v
               naslednjem letu je bil sprejet Zakon o inšpekcijah, ki je podrobno opredelil in
               sistemsko uredil kako se izvajajo inšpekcijski nadzori. Dobili smo jasen pisni
               odgovor, da to ni potrebno urediti v posebnem pravilniku, ker je to že urejeno v
               zakonski materiji, ki je natančno opredelila vse postopke. Zaradi tega nismo
               pristopili k izdelavi tega pravilnika, ker je bilo nam jasno povedano, da to ni
               potrebno. Seveda smo nekatere določbe in natančnejše opredelitve glede inšpektorata
               uredili v spremembi zakona, ki je bil v lanskem letu sprejet. Tako govorim, da
               ministrstvo v nobenem trenutku ni nehalo izvajati zakona in je delovalo v skladu z
               Zakonom o inšpekcijskih nadzorih in spoštovalo vse določbe, ki so tam navedene.</p>
               <p>Glede zavajanja javnosti v zvezi z družbo VIP Varovanje. Treba je zelo jasno reči,
               da ni šlo za nikakršno zavajanje javnosti, vedno je šlo le za razlago pogojev, pod
               katerimi se lahko odvzame licenca v skladu z tedaj veljavnim 40. členom zakona o
               odvzemu licenc. Mogoče bi bilo zelo dobro prebrati tudi tisti odstavek iz 40. člena,
               ki ga je predlagatelj mogoče slučajno spregledal, ko je pripravljal interpelacijo in
               se glasi: <q>"Če ministrstvo, pristojno za notranje zadeve, samo ali na podlagi pisnega
               predloga pristojnih inšpekcijskih služb, zbornice ali policije ugotovi, da imetnik
               licence v zadnjem letu ponavljajoče kršite določila tega zakona ter predpise s
               področja preprečevanja dela in zaposlovanje na črno in varstva konkurence, se mu
               izreče začasni odvzem licence."</q> Gre za komulativne dejavnike, kjer je praktično zakon
               bil napisan tako, da ni bilo mogoče odvzeti licence nikomur, ki je kršil samo eno od
               določil, in seveda tisti, ki se na pravo detajlno spoznajo, vedo kaj pomeni
               komulativni dejavniki, ki so našteti v zakonu in seveda tukaj so potem organi, ki
               lahko ukrepajo zvezani, zato smo tudi predlagali, da se to področje uredi drugače in
               sedaj je urejeno drugače. V zadnji spremembi zakona ni več komulativno naštetih
               dejavnikov, ampak so našteti tako, da se lahko za vsako od teh kršitev izreče odvzem
               licence.</p>
               <p>Glede dolžne skrbnosti in ukrepanja, moram reči, da je ministrstvo in inšpektorat
               bilo učinkovito in je delovalo kljub omejitvam, ki so bili v zakonu, na takšen način,
               da je izvajalo inšpekcijske nadzore, ter da je v letih 2006 in 2007 predlagalo v
               petih primerih prepoved delovanja opravljanja dejavnosti.</p>
               <p>Pojavljajo se seveda tudi očitki, da sem zavajal javnost z očitki na račun zbornice,
               Državnega sveta, Državnega zbora, vas poslancev in poslank tukaj v Državnem zboru.
               Moram zelo glasno in jasno povedati. Ko sem bil vprašan zakaj in kako je bilo
               ravnanje Ministrstva za notranje zadeve po dogodkih Lipa, da sem povedal redosled
               dogodkov. Ministrstvo za notranje zadeve je pripravilo zakon. Zakon je Vlada
               potrdila, zakon je šel v nadaljnje procedure, vendar ni bil sprejet. S tem nisem
               obtoževal nikogar in nisem prenašal odgovornosti na nikogar. Seveda različni ljudje
               lahko to različno razumejo zato sem danes še enkrat povedal redosled teh dogodkov, ki
               je potekal.</p>
               <p>Kaotično stanje na področju nadzora nad družbami za varovanje<gap n="..."/> Moram zelo jasno
               povedati, da sta v tem času policija in inšpektorat izvajala izredno veliko število
               nadzorov na področju varnostnih služb. Policija s svojimi rednimi oblikami dela z
               nadzori, ki jih redno izvaja v okolici, v lokalnem okolju, nad samimi lokali načrtno
               kordinuirano in kontinuirano izvaja ustrezne ukrepe, da bi preprečevala negativne
               varnostne pojave predvsem v okoljih kjer delujejo določeni lokali.</p>
               <p>In seveda takoj dalje očitek, da nisem spoštoval naročil predsednika Vlade in
               sklepov političnega kolegija, ki je bil naveden. Tukaj je seveda treba jasno
               povedati, da je ministrstvo v času mojega mandata bistveno povečalo število
               inšpektorjev, ki delujejo na tem področju. Nihče ne govori o tem, koliko je bilo teh
               inšpektorjev leta 2004, pod seveda prejšnjo Vlado in na kakšen način so delovali in
               mimo grede tudi izobraženi niso bili zato tudi izpitov za inšpektorja niso opravili
               in so to opravili šele v letu 2005. Vendar je treba jasno povedati tudi tisti del
               sklepa tega političnega kolegija, ki je bil ravno tako spregledan v interpelaciji
               pristojnega ministrstva in se glasi tako: <q>" Pristojna ministrstva bodo proučila
               trenutno veljavno zakonodajo na tem področju ter v primeru, da jo je potrebno
               dopolniti ali spremeniti tudi predlagala ustrezne spremembe, ki bi vodile k večji
               učinkovitosti pri izvedbi inšpekcijskih postopkov in doslednem sankcioniranju
               kršiteljev. Ministrstvo za notranje zadeve pa bo še okrepilo nadzor nad varnostnimi
               službami, ki opravljajo varnostne storitve ter dosledno preverjalo pogoje za njihovo
               delovanje."</q> Ministrstvo je izvajalo veliko ukrepov, imeli smo mislim da vsaj dve
               razpravi v delovnih telesih tega Državnega zbora, kjer smo podrobno govorili tako o
               primeru Lipa kot tudi o primeru Global, kjer so bili izneseni vsi podatki, zelo
               podrobno koliko ukrepov in kakšne vrste nadzorov je izvajal tako inšpektorat v
               povezavi z drugimi inšpektorati kot tudi policija s svojimi rednimi oblikami dela.</p>
               <p>Če se nadalje dotaknem Zakona o evidenci volilne pravice. Tukaj je treba zelo jasno
               povedat, da smo oziroma da ste v parlamentu 2.12.2006 sprejeli novelo zakona, ki je
               drugače opredeljeval, kako se to področje ureja. Zato je bilo Ministrstvo za notranje
               zadeve po uradni dolžnosti napoteno k temu, da dopolni matične registre in na podlagi
               obstoječih evidenc vnese vse podatke slovenskih državljanov, ki ne živijo na ozemlju
               Republike Slovenije v volilne imenike. K temu delu smo pristopili takoj, angažirani
               so bili ljudje v ministrstvu, v upravnih enotah, na Ministrstvu za zunanje zadeve v
               naših diplomatsko-konzularnih predstavništvih in po uradni dolžnosti je ministrovo
               oziroma njegova strokovna služba vneslo vse podatke, s katerimi smo razpolagali v ta
               imenik. V nobenem trenutku ni prišlo do kakršnih koli spreminjanj tega, drugače kot s
               podatki, ki smo jih imeli po uradni dolžnosti. Če organ ne poseduje določen podatek,
               ki je bil tukaj naštet, natančno kaj vse se vpiše s strani predlagatelja, seveda
               ministrstvo ne more vnesti noter podatka, ampak vnese samo tiste podatke ki jih
               lahko. Volilni imeniki se spreminjajo nenehno, dnevno. Notri se vnašajo osebe, ki
               pridobijo državljanjstvo, ki se jim odvzame državljanstvo, osebe ki dopolnijo 18 let
               starosti, ki umrejo in seveda pri osebah, ki živijo izven Republike Slovenije,
               Slovenija nima absolutnega nadzora in ne dobiva ažurnih podatkov kateri dan je kdo
               umrl in smo seveda odvisni od tega, kaj nam državljani oziroma njihovi sorodniki
               sporočajo. Samo na podlagi tega lahko vnašamo kakršno koli spremembo v volilni
               imenik. Nemogoče bi bilo in nesprejemljivo bi bilo, da bi ministrstvo samo od sebe
               določilo limit, pri kateri starosti je pa nekdo umrl in vnesti tudi da je ta oseba
               mrtva, če za to nimamo uradnega podatka. Zelo lahko je seveda to povedati javnosti,
               da imamo, ne vem, nekaj ljudi ki so čez 100 let stari v tujini in zelo težko je
               zakonsko vpisati določene podatke in seveda določiti nekoga za mrtvega. To je
               nesprejemljivo in za to ministrstvo tudi v bodoče ne bo spreminjalo podatkov, drugače
               kot samo in v skladu z zakonom in z uradnimi evidencami, ki jih imamo na razpolago in
               ki jih bomo imeli na razpolago.</p>
               <p>Kot vemo so volitve za predsednika republike potekale zakonito in Ministrstvo za
               notranje zadeve je ves čas izvajalo samo tiste sklepe, ki jih je volilna komisija
               sprejela. Tudi ni bilo zaznanih nobenih kršitev v zvezi z glasovanjem po pošti
               slovenskih državljanov, ki živijo izven Republike Slovenije. Tako da je ta očitek in
               ta bojazen, ki je bila izrečena, praktično popolnoma odveč, ker sami dokazi in sama
               dejanja, ki so se zgodila v zvezi s tem, zelo natančno govorijo. Ministrstvo pa ima
               vsak dan izredno natančne, do številke natančne število oseb, ki imajo takšen status,
               da lahko volijo v Republiki Sloveniji. In seveda primerjava ki je bil tukaj dana in
               špekulacija, da če bi imeli toliko % ljudi, za katere ne bi imeli podatke za vse
               volivce ki so v Republiki Sloveniji, bi to pomenilo takšno število. To je zgolj
               špekulacija, zavajanje javnosti in moram zelo odločno nasprotovati temu. Za
               državljane v Republiki Sloveniji imamo seveda določene predpise. Točno vemo, kje so
               njihova stalna bivališča. Če imamo in imamo nekaj takšnih primerov, da ljudje niso
               nikjer prijavljeni. Mislim, da je šlo ob zadnjih volitvah za nekaj 200 ljudi, ki
               nimajo nobenega podatka o prebivališču uradnega in seveda zato so vpisani v tako
               imenovano nulto volilno listo. Kar seveda pomeni, da kadarkoli se te osebe pojavijo
               na katerem koli volišču v Republiki Sloveniji se preverja njihov status in na podlagi
               tega lahko tudi kasneje volijo.</p>
               <p>Če se dotaknem zadeve Plut. Moram reči da je o zadevi Plut bilo v delovnih telesih
               parlamenta že zelo veliko povedanega, zelo veliko podatkov je bilo iznesenih. Bili so
               narejeni notranji nadzori. Vlada je sprejela tudi določene sklepe v zvezi s tem in
               seveda vsi ti podatki so zelo in natančno dostopni vsem poslancem kot seveda tudi
               javnosti. Seveda je pa treba povedati nekaj stvari, ki se tudi očitajo v sami
               interpelaciji.</p>
               <p>Najprej minister za notranje zadeve ni odgovoren in nima nobenega vpliva na komisijo
               za pogojne odpuste. Jaz na tem nimam nobenih pristojnosti, na to ne morem vplivati in
               seveda ta pristojnost je drugje in seveda tudi minister za pravosodje, ki sestavi to
               komisijo nima nadzora nad delom te komisije v takšnem smislu, kot si jo mogoče
               javnost predstavlja. Tam notri je seveda točno določena struktura, notri je samo ena
               oseba, ki je zaposlena v ministrstvu za pravosodje, drugače je pa sestavljena ta
               komisija iz predstavnikov vrhovnih sodnikov, vrhovnih državnih tožilcev in seveda v
               tej skupini potem odločajo kdo je primeren za pogojni odpust. V času pogojnega
               odpusta kot veste je Silvo Plut storil nekaj kaznivih dejanj. Policija je ta dejanja
               preiskovala, ga prijela, bil je priprt, proti njemu so bile vložene kazenske ovadbe
               in na koncu je policija seveda tudi pred njegovo izpustitvijo posebej opozorila na
               kazniva dejanja, ki so bila storjena in katera so še v obravnavi ter da je seveda
               Plut bil na pogojenem odpustu iz državljanstva, iz zapora. Kljub temu je prišlo do
               odločitve kakršne je prišlo. Jaz ne morem soditi odločitev drugih organov in tudi ne
               želim tega početi. Govorim samo o dejstvih, tako da potem ne bo spet narobe
               razumevanje na koga kaj prelagamo.</p>
               <p>Glede dejanja kaznivega dejanja, za katerega je bil Plut obtožen v Republiki Srbiji
               je seveda treba jasno povedati, da je policija ukrenila vse, kar je bilo v njeni
               moči. Celo več, spodbujala je druge organe, tako Ministrstvo za pravosodje kot tudi
               tožilstvo in sodišče za na področju pravosodne oziroma pomoči možnosti vložitve
               kazenske ovadbe proti Plutu v Republiki Sloveniji. Na žalost se je izkazalo, da so
               bile ovadbe že podane na tožilstvo v Srbiji in po njihovih zakonih Srbija ni več
               mogla in seveda ni zaradi tega nobenih dokazov Sloveniji izročila, na podlagi katerih
               bi policija lahko kasneje oziroma takrat vložila kakršnokoli kazensko ovadbo. Gre za
               zelo zapleten postopek, če tako rečem po eni strani, po drugi strani pa za zelo jasna
               določila kaj je pristojnost katerega organa in kaj lahko naredi. Tudi če bi policija
               privedla Pluta zaradi mednarodne tiralice k preiskovalnemu sodniku pri nas, le ta ne
               bi imel nobene zakonske osnove, da ga zaradi tega dejanja pridrži. Tudi srbski organi
               na nikakršen način niso želeli izvršiti zaslišanje Pluta, ko je le ta bil še v
               priporu in je bil postopek priprave obtožnice v teku.</p>
               <p>Glede mojega vmešavanja v delo policije je seveda cela interpelacija na nek način
               nasprotujoča si. V enem trenutku se mi očita, da sem posegal v delo policije, v
               drugem se mi očita, da nisem posegal v delo policije, in to je ravno tisti del, kjer
               se mi očita, da nisem posegal in da bi moral posegati. Vsi vemo, in posebej vi
               poslanci zelo natančno veste, kakšne pristojnosti ima minister za notranje zadeve in
               na kakšen način lahko deluje in usmerja delo policije. Za to obstajajo usmeritve
               letne, redne, ad hoc, izredne, vse to so elementi, ki se jih lahko minister
               poslužuje, da usmerja delo policije. In če govorimo o komuniciranju z javnostjo, bi
               želel citirati mnenje Inštituta za primerjalno pravo na Pravni fakulteti iz leta
               2001, ne iz časa tega mandata, tako da mislim, da ne bo potrebno zavračati, da je to
               po politični liniji nastala ta usmeritev. Leta 2001 je Inštitut za primerjalno pravo
               na Pravni fakulteti podal takšno mnenje, ki ga bom sedaj citiral: <q>"Minister se torej
               lahko v okviru ministrstva, vključno z organom v sestavi obrne na katerokoli
               organizacijsko enoto ali posameznega delavca in jim da obvezno navodilo za njihovo
               delo ter jim lahko naloži, da v mejah njihovih pooblastil, ki izvirajo iz
               pristojnosti organa v sestavi in končni posledici tudi ministrstva, opravijo določene
               konkretne naloge ali sprejmejo določene ukrepe ter mu o tem poročajo. V normalnih
               razmerah sicer tudi ta komunikacija praviloma poteka preko predstojnika organa v
               sestavi, vendar za ministra ne obstajajo nobene ovire za neposredno komuniciranje, če
               oceni, da je to potrebno."</q> Zato sprememba Zakona o policiji kasneje ni bila narejena
               zato, da bi bilo nekakšno, kot je bilo tukaj rečeno, nekakšno pokritje za nazaj. Tega
               pokritja ni bilo potrebno, sprememba zakona je bila narejena preprosto in samo zato,
               da bo nedvoumno jasno, in da ne bo mogoče v bodoče govoriti o tem, ali ima minister
               pristojnosti ali nima pristojnosti. V končni fazi samo minister je tista oseba, ki
               pride v Državni zbor in odgovarja za delo celega ministrstva, vključno z organi v
               sestavi, ki delujejo v tem ministrstvu.</p>
               <p>Glede samega vprašanja, ki je pa takrat bilo postavljeno, in ekskluzivnosti, pa
               moram reči, da se policija praviloma poslužuje takšnih oblik dela, kot so bile tukaj
               opisane s strani predlagatelja, da ima novinarske konference, da seveda obvešča preko
               sporočil za javnost vse medije po nekem cirkularju, vendar seveda je treba jasno
               povedati, da policija dnevno odgovarja tudi na posamezna vprašanja posameznih
               novinarskih hiš, posameznih novinarjev in teh sporočil ne pošilja vsem novinarjem po
               nekem cirkularju in ne prireja za vsako stvar tiskovne konference. In v tem
               konkretnem primeru je šlo natančno za to, da so novinarji želeli odgovor na to
               vprašanje in so ga tudi dobili. S samim odgovorom seveda ni bil ogrožen postopek,
               kriminalist, ki je podal ustno izjavo za medije, je bil izrecno opozorjen na to, da
               ne sme kršiti nobenega zakona ter da mora dati izjavo samo v takšnih okvirih, kot mu
               jih zakon omogoča, tako da ne bo ogrožen postopek.</p>
               <p>Nadalje se mi seveda očita, da sem zanemaril nekatere dolžnosti iz Zakona o policiji
               in da ni v policiji bil sprejet in objavljen pravilnik za opravljanje preizkusa.
               Torej, da se ne opravljajo preizkusi. Zadeva je ravno obratna in nekoliko nenavadno
               je, da se ta očitek pojavlja v mojem mandatu. Policija je pripravila takšen pravilnik
               in jaz sem sprejel in podpisal takšen pravilnik na podlagi 71. člena zakona. Vendar
               je ta člen bil v zakonu o policiji od leta 1998 in noben predhodni generalni direktor
               in noben minister niso uredili tega področja. Tako da je zadeva v lanskem letu končno
               bila urejena in posebej je bilo naročeno v letnih usmeritvah za 2007, da je treba
               takoj, nemudoma pristopiti tudi k tem oblikam preverjanja, znanja policistov.</p>
               <p>Glede skrajšanega usposabljanja. Seveda je treba jasno povedati, da pri tem gre za
               usposabljanje policistov za potrebe varovanja državne meje. Da je program sestavljen
               tako, da ti policisti dobijo vsa potrebna znanja, ki jih potrebujejo za svoje delo,
               pri varovanju tako imenovanega zelenega dela meje. Ter da lahko, to zdaj že lahko
               govorimo, po izkušnjah ki jih imamo do sedaj, te osebe v popolnosti izvajajo vse
               naloge ki so pred njimi. In nikakor ne moremo teh usposabljanj povezati z drugimi
               dogodki, kot je bilo tukaj omenjeno. Recimo v primeru Grčarice. V primeru Grčaric ni
               bilo niti enega policista v tisti skupini policistov ki so odhajali na usposabljanje,
               na poligone ki jih imamo v tem predelu Slovenije. Vsi policisti so bili policisti ki
               so končali ali policijsko srednjo šolo v Tacnu, ali policijsko akademijo in so bili
               pripadniki posebnih policijskih enot. Tako da kakršno koli namigovanje, da so bili
               tam neusposobljeni policisti, je popolnoma, popolnoma neprimerno.</p>
               <p>Nadalje se očita da in v veliki meri je bilo govorjeno kaj vse, GRECO in še nekatere
               druge inštitucije očitajo državi Sloveniji oziroma Vladi Republike Slovenije.
               Ministrstvo za notranje zadeve je samo eden od delov Vlade Republike Slovenije in
               seveda Vlada deluje kot celota in sprejema odločitve kolektivno, kot veste na svojih
               sejah. S tem jaz seveda se ne izogibam svojih obveznosti ki jih imam pri tem. Lahko
               pa seveda rečem da smo na področju, za katerega je izrecno zadolženo Ministrstvo za
               notranje zadeve, ukrenili kar nekaj korakov. Spremenili smo organizacijo dela
               kriminalistov ki delajo na področju korupcije. Po hierarhiji smo jo premaknili višje
               v hierarhiji in vezali neposredno na vodstvo policije. Kar v preteklosti ni bilo in
               kar je bil glavni očitek v letih 2002 do 2004 in seveda to smo spremenili in s tem
               povečali možnost odzivanja in neposrednega vodenja tega dela policije s samim vrhom
               policije. Je pa treba tudi jasno povedati, da se je povečalo število kriminalistov ki
               je to počelo in podatek, ki je bil iznesen, da se s tem ukvarja samo en kriminalist,
               je podatek ki je izpred leta 2005. Sedaj dela na tem področju več kriminalistov. To
               smo spremenili in seveda tudi na območju policijskih uprav imamo kriminaliste ki so
               zadolženi za to področje. Hkrati pa seveda moram reči da je policija obravnavala v
               tem času kar nekaj kaznivih dejanj, ki imajo znake korupcije in seveda tudi podala
               kazenske ovadbe. Kar nekaj je teh konkretnih primerov, ki so bili podani. Zadnji
               takšen primer s konca lanskega leta je ovadba proti trem carinikom, ki so izvršili
               nekaj kaznivih dejanj vključno s kaznivimi dejanji korupcije in podkupovanja.</p>
               <p>Poslabšanje varnostnih razmer predvsem na cestah; treba je zelo jasno povedati, da
               se nadzor in prisotnost policije na slovenskih cestah ni zmanjšala, povečala se je.
               In če pogledamo statistične podatke in dejansko ukrepanje policije na terenu lahko
               ugotovimo, da se je iz leta 2006 na 2007 bistveno povečalo in intenziviralo delo
               policije na tem podrojču. Pregledali smo kar nekaj več, zaznali smo kar nekaj več
               kršitev cestnoprometnih predpisov, izrekli smo za 19% več glob, izrekli smo tudi
               veliko število opozoril, ki nam jih novi Zakon o ZVCP iz 2004 omogoča in pa podanih
               je bilo veliko več, za 25% več alkotestov je bilo odrejenih. Na žalost je tudi
               procent vinjenosti voznikov bistveno narasel iz leta 2006 na 2007 in kar je še
               slabše, bistveno se je povečala stopnja alkoholiziranosti voznikov. Lansko leto smo
               imeli manjše število prometnih nesreč vendar so te bile hujše in bolj tragične. In
               policija je nenazadnje v lanskem letu odvzela več kot dvesto vozil. Se pravi tako
               motorjev kot tudi avtomobilov, zaradi različnih kršitev.</p>
               <p>Tako da je zelo težko sprejeti trditve, da policija ni ukrepala, ni delovala in da
               se nekako umika iz<gap n="..."/> Nenazadnje je seveda policija in ministrstvo vključno z mojimi
               usmeritvami naredilo nekatere korake in nove prijeme pri zagotavljanju varnosti na
               slovenskih cestah. Opremljeni smo z novimi vozili, ki omogočajo boljše in bolj
               učinkovito delovanje na avtocestnem križu, nenazadnje so ta vozila že pokazala svojo
               vrednost pri nekaterih akcijah, ki so se dogajale pred kratkim, prejšnji teden, deset
               dni nazaj, kjer smo ravno s pomočjo teh vozil uspeli odkriti in zaustaviti vozila
               najvišjih cenovnih razredov, ki so bila ukradena. Eno vozilo je bil Jaguar, ukraden v
               Italiji, drugo vozilo je bil Bentley, ukradeno v Monaku. Skratka policija je vedno
               bolj vidna na avtocestah in deluje v takšnem smislu kot je to potrebno.</p>
               <p>Glede tega, da sem se v mojem mandatu ukvarjal več z obliko tablic kot s preventivo
               v cestnem prometu moram zelo jasno povedati, da je zakon, ki je bil sprejet junija
               2004 spreminjal obliko tablic, tako da bi vse tablice imele samo grb države na
               tablici, vendar prejšnji minister, ne vem zaradi česa, verjetno zaradi bližine
               volitev ali česa podobnega, ni ukrenil nobenih postopkov v zvezi s tem, ukrenjeno ni
               bilo ničesar, roki kdaj se bi naj uvedlo to, so se podaljševali hkrati pa se je z
               prihodom mene v ministrstvo zgodilo to, da je tako strokovna javnost in
               zainteresirana javnost kot tudi posamezniki pošiljala dopise, emaile, prošnje, da naj
               ohranimo to raznolikost grbov, ki jih imamo v Sloveniji in po temeljiti oceni vsega
               tega, vključno tudi več razgovorov z društvom Heraldika Slovenija, sem se pač
               odločil, da predlagam vladi, da se spremeni tudi to. Ampak to ni najpomembnejše v
               zvezi s tem. Najpomembnejše je to, da je ministrstvo prvič v zgodovini države
               Slovenije izvedlo javni razpis za naročilo tablic. Prvič. Prej se je vse to
               dogovarjalo kar tako, brez javnih razpisov, skrito pred očmi javnosti. Sedaj ko smo
               to izpeljali, kljub pritožbam, kljub dolgotrajnim postopkom, smo dosegli, s tem, ko
               se bo letos začela izdajati nova tablica 8% znižanje cene za državljane, kljub večji
               zaščiti tablic in večji varnosti tablic, ki bo prisotna na samih tablicah.</p>
               <p>Če govorim o ukinitvi ene ali neke organizacijske enote, ki se imenuje Svet za
               preventivo in vzgojo. Minister ne more ukinjati nobene takšne organizacije. Minister
               nima nobenih pristojnosti za to. Odločno zanikam, da sem jaz kot minister ukinil Svet
               za preventivo in vzgojo. Resnica pa je nekje drugje. V tem parlamentu je vlada, ki je
               bila na oblasti do leta 2004 v zakonu ukinila Svet za preventivo in vzgojo. Ukinila
               ga je. Notri je zapisala, da bo to delo opravljala agencija, ki bo postala neka
               vladna služba, neka organizacija, ki bo to delala. Ampak to ni najslabše, kar se je
               zgodilo. V proračunu v mojem ministrstvu in v nobenem drugem ministrstvu ni bilo niti
               tolarja, takrat smo še imeli tolarje, za delovanje te agencije. Niti tolarja ni
               namenila vlada za delovanje te organizacije. Ko smo prevzeli vlado in ko sem prevzel
               to ministrstvo, sem bil seznanjen s temi dejstvi in bilo se je potrebno odločiti,
               kako bomo delovali naprej. Odločitev je po dolgotrajnem premisleku bila zelo
               enostavna. Potrebujemo Svet za preventivo in vzgojo v cestnem prometu in v skladu s
               prenosom pristojnosti Zakona o cestnem prometu na Ministrstvu za promet je ta svet
               šel tudi tja z vsemi svojimi pristojnostmi, z vsemi svojimi oblikami dela. Še več,
               vse organizacijske oblike dela herarhično po vsej Sloveniji so ostale in delovale
               naprej. Če bi uvedli agencijo, bi vsi sveti na lokalnem nivoju ne obstajali več, ker
               ne bi bilo nobene pravne osnove, da obstajajo. Relativno je nenavadno, da se mi
               očita, da sem ukinjal neko organizacijo, ki je bila ukinjena maja ali junija leta
               2004. Potem smo jo ponovno legalizirali.</p>
               <p>Ta svet igra izredno pomembno vlogo. Vlada je zagotovila sredstva za delovanje tega
               sveta tako v letih 2005 kot tudi v vseh naslednjih letih, kljub temu, da teh sredstev
               ni bilo predvidenih in smo jih morali z rebalansom prerazporejati, da smo lahko sploh
               zagotovili normalno delo.</p>
               <p>Slaba kakovost kazenskih ovadb, ki je očitana in sklicevanje na 31% ovadb, ki so
               poslane v dopolnitev. To je statistični podatek, ki ga je predlagatelj, jaz sem zelo
               natančno šel sam pogledati tudi na spletne strani in v dokumente - to je statistični
               podatek, ki ga je seveda tožilstvo prikazalo, vendar pri tem seveda ni bilo napisano
               nekaj, kar je izredno pomembnega. In kaj je to? To, da je teh 31% ovadbe, ki so
               poslane v dopolnitev, da so to vse ovadbe, ki jih tožilstvo prejme. Ne samo od
               policije, tudi od tistih oseb, ki jih podajo, od fizičnih oseb in od pravnih oseb.
               Kot veste, tožilstvo ne dobiva samo ovadb od policije. Vsak državljan Republike
               Slovenije lahko poda ovadbo na tožilstvo in seveda, potem se kasneje tožilstvo odloči
               ali so te ovadbe popolne, nepopolne in jih pošilja policiji, v glavnem policiji potem
               v dopolnjevanje. In seveda, operiranje s podatkom, da 31% ovadb je nekvalitetno
               napisanih, ni primerno in nezdrži resne presoje.</p>
               <p>Hkrati je seveda treba povedati tudi druge stvari, da smo ukrenili kar nekaj ukrepov
               v času mojega ministrovanja, da bi izboljšali kvaliteto ovadb. Naredili so kar nekaj
               usposabljanj, ker smo ugotovili, da je kvaliteta pisanja ovadb po različnih upravah
               po Sloveniji različna. Bili so posveti skupaj s tožilci in pripravljen je tudi
               program usposabljanja na to temo, ki je v zaključni fazi verifikacije, tako da bomo
               še v letošnjem letu izdali poseben program usposabljanja skupaj s tožilci, kjer se
               bodo usposabljali skupaj tožilci in kriminalisti, ki delajo na tem področju, zato da
               bi dosegli boljšo kvaliteto dela.</p>
               <p>Zmanjšana stopnja raziskanosti in prijavljene kriminalitete. Treba je zelo jasno
               pogledati statistične podatke. Iz leta 2003 na 2004 smo imeli strahovit in drastičen
               padec preiskanosti. Nobenega vprašanja se ne spomnim. Jaz sicer nisem takrat deloval
               v politiki, ampak se ne spomnim nobenega vprašanja, da bi kdorkoli od Vlade, sedanje
               opozicije, postavljal resna vprašanja takratnemu ministru, zakaj se je za 5%
               zmanjšala preiskanost kaznivih dejanj v Republiki Sloveniji in kaj se dogaja s
               policijo? Zakaj zaposluje samo za schengen, zakaj ne zaposluje tudi drugje? Nobenega
               vprašanja ni bilo na to področje usmerjenega.</p>
               <p>V Letu 2005 smo uspeli stabilizirati ta padec. Iz nekaj procentnega padca se je
               preiskanost v letu 2005 res zmanjšala. Zmanjšala se je za 0,5% ob povečani stopnji
               kaznivih dejanj. Vendar smo že v naslednjem letu uspeli izboljšati preiskanost
               kaznivih dejanj in ga dvignili skoraj za 2%, natančno za 1,9%. In ta trend se
               nadaljuje. V letu 2007, se je ta trend nadaljeval in poskočil za nadaljnji 1,5, 2%.
               Se pravi policija je s svojimi organizacijskimi prejemi uspela zagotoviti to, da je
               izboljšala stopnjo preiskanosti kaznivih dejanj na ozemlju cele države. Seveda od
               uprave do uprave so statistični podatki drugačni in mislim, da nima smisla na dolgo
               in na široko iti v vso statistiko v zvezi s tem. In seveda še, kar je bolj pomembno,
               bolj pomembno je seveda tudi to, da je policija zvišala procent odkritih kaznivih
               dejanj na podlagi svojega lastnega dela. Tako, da je policija pri tem seveda bila
               mislim da uspešna in je uspela učinkovito se zoperstavljati zoper kriminaliteto, ki
               se pojavlja. Glede Resolucije o strategiji nacionalne varnosti oziroma glede
               neizvajanja organizacijske strategije, kot je očitana v sami interpelaciji, seveda
               jaz se ne bom spuščal v to, da so napačno citirani odstavki, členi in tako dalje, to
               je verjetno, če bom ne zlo nameren, tipkarska napaka, ki se lahko vsakemu zgodi.
               Vendar, mimogrede, citati in sklicevanje na določene člene je napačno in na poglavja,
               popolnoma napačno. Vse to, kar opisujete piše v nekem drugem poglavju, vendar to niti
               ni toliko pomembno. Pomembno je to, da je ta vlada pripravila Resolucijo o
               nacionalnem programu za preprečevanje in zatiranje kriminalitete za obdobje 2007-2011
               in da smo naredili vse, da bi bili pri tem učinkoviti. Ustanovili smo medresorsko
               sodelovanje, vzpostavili smo ga, vzpostavili vse inštitute, da bi lahko uspešno se
               zoperstavili zoper različnim oblikam kriminala. Seveda je pa treba zelo jasno
               povedati, da Zakon o policiji iz leta 98 je zahteval, da se takšen dokument pripravi
               že takrat. Od leta 98 do leta 2007 ni bil sprejet tak dokument in nihče ga ni začel
               pripravljati. Delo se je začelo praktično na nuli in dokumenti, ki so bili pred tem
               pripravljeni, niso bili v takšni fazi, da bi bili, da bi lahko z njimi operirali.
               Vlada je pripravila program, ga seveda poslala v ta Državni zbor, vi poslanci in
               poslanke ste ga sprejeli, potrdili in ministrstvo ga je začelo izvajati. Seveda je pa
               treba tudi jasno povedati, da jaz svoje delo opravljam na podlagi tega in delujem s
               policijo tako, da jim dajem temeljne, letne, večletne usmeritve, v katerih zelo jasno
               zapišem, kaj je njihovo delo in kaj pričakujem, da bodo naredili in seveda to tudi z
               inštrumenti, ki jih imam znotraj ožjega dela ministrstva tudi preverjam.</p>
               <p>Nekatere dodatne zadeve, ki so bile izpostavljene tukaj bom poskušal se jih
               dotakniti na koncu. Sedaj bi pa želel vendarle povedati tudi nekaj o glavnih ciljih,
               ki jih je ministrstvo imelo v tem mandatu in delo, ki je bilo vendarle narejeno v tem
               mandatu in ki govori o tem in z njimi lahko zavračam očitke, ki bili danes tukaj
               neposredno izrečeni, da je stanje duha slabo, da sistem ne deluje tako kot bi moral
               in da praktično ni ničesar bilo narejenega. Mogoče bi najprej se dotaknil glavnih
               ciljev, ki jih je ministrstvo imelo in ki jih je želelo zagotoviti in mislim, da je
               večina teh ciljev dobro realiziranih. Najprej dvig kakovosti varnostnih storitev
               policije, potem je poenostavitev postopkov za državljane in izboljšanje kvalitete
               storitev na področju upravnih notranjih zadev, projekt integracije priseljencev v
               Republiko Slovenijo, zagotoviti gospodarnejšo javno porabo, povečan obseg kvalitete
               dela inšpekcijskih organov, ki so v ministrstvu in nenazadnje normativni program
               dela, ki smo si ga zastavili in pa potem seveda na koncu tudi dve zelo pomembni
               prioriteti vstop Slovenije v Schengensko območje in predsedovanje Evropski uniji.</p>
               <p>Če se dotaknem izboljšanja dela policije. Sem že nekaj podatkov prej uporabil in
               seveda je treba jasno povedati, da se je preiskanost kaznivih dejanj, splošna
               preiskanost, statistično gledano, povečala iz leta 2005 iz 39% na 43,3% v letu 2007.
               Kar gre za kar velik porast preiskanosti na tem področju in da je policija iz 8,6%
               odkritih kaznivih dejanj iz lastne dejavnosti prišla do % 11,2. Kar je tudi bistven
               in velik porast dejavnosti. V letu 2007 je policija izvršila in opravila ter predala
               tožilstvu večje število ovadb na področju gospodarske kriminalitete. Jaz ne bom tukaj
               zdaj našteval vse primere. Naštel bom nekatera področja. Gre predvsem za utaje davkov
               glede naftnih derivatov, oškodovanje proračuna zaradi tega, vdora v računalniške
               sisteme, pranje denarja, zlorabe uradne dolžnosti, ki jo je bodisi v igralnicah,
               bodisi v podjetjih, zlorabe plačilnih kartic in še nekatera druga področja. Predvsem
               je pa treba seveda povedati tudi to, da se je policija lotila tistih zaostankov, ki
               smo jih našli po odhodu direktorja Policijske uprave Ljubljana, gospoda Slaka, kjer
               smo odkrili preko 450 zaostankov. Nekateri od teh do datirali iz leta 1998 do leta
               2003. Ti zaostanki so odpravljeni in sedaj Policijska uprava Ljubljana obravnava samo
               tista dejanja ki so bila prijavljena in ki so v teku iz leta 2007 in nekatera zaradi
               zapletenosti postopkov preiskav iz leta 2006.</p>
               <p>Posebna pozornost je bila posvečena tudi korupciji. Kot sem dejal, smo premaknili
               tudi organizacijsko strukturo popolnoma drugače. Postavili smo se drugače in seveda
               zelo jasno je treba povedati, ena stvar je načelno mnenje, ki jo izda komisija za
               korupcijo. Zakon, ki opredeljuje njihovo definicijo, je zelo širok in govori tudi o
               moralnih načelih in tako dalje. Zakoni, ki opredeljujejo policijo, naše delo na
               področju odkrivanja kaznivih dejanj, korupcije in seveda tudi ovadb, so veliko ožja
               in so naslonjena izključno na kazenski zakon in seveda policija ne more tako široko
               opredeljevati teh področij. Zato moramo slediti zakonu, tožilstvo presoja naše ovadbe
               na podlagi zakona in tudi sodišče odloča izključno in samo na podlagi kazenskega
               zakona in ne na podlagi drugih zakonov in širših definicij, ki so lahko kje drugje
               tudi prisotna.</p>
               <p>V letu 2007 smo preiskali več hujših kaznivih dejanj umora in oboroženih ropov. Tako
               da je bila policija na tem področju izredno uspešna. Ne smemo pa nikakor pozabiti
               seveda tudi na delo in sodelovanje slovenske kriminalistične policije v mednarodnem
               prostoru. Mogoče se to zdi komu nepomembno, vendar zaradi kvalitete dela, ki je
               prepoznana v Evropi, slovenskih kriminalistov, ima slovenska policija izredno veliko
               zaupanje in v nekaterih mednarodnih akcijah je igrala osrednjo koordinacijsko vlogo
               med organi pregona Nemčije, Avstrije, Hrvaške, Bosne in Hercegovine in zato smo
               uspeli odkriti tiskarno ponarejenega denarja evrov v Bosni in Hercegovini. Izvedeno
               je bilo veliko aretacij na ozemlju vseh teh držav. Z neposrednim operativnim delom je
               slovenska kriminalistična policija sodelovala s hrvaško kriminalistično policijo,
               odkrila tovarno osebnega strelnega orožja, ki se je uporabljalo za profesionalne
               morilce in za teroristične napade. Tovarno so iskali nekaj let, na žalost se veliko
               podrobnosti ne da povedati tako javno, vendar izključno zaradi vpletenosti slovenske
               kriminalistične policije je bila ta tovarna odkrita in potem tudi umaknjena.</p>
               <p>Slovenska kriminalistična policija je zasegla izredno in seveda mejna policija,
               moram posebej izpostaviti, je odkrila velike količine drog na naših mejnih prehodih,
               v notranjosti. Odkrili smo izredno velike količine kemičnih substanc, ki so nujno
               potrebne za predelovanje heroina. Tudi v letošnjem letu je bila zelo odmevna akcija
               pred nekaj dnevi, kjer smo zasegli nekaj ton različnih kemičnih substanc, ki so
               namenjene za predelavo mamil, se pravi opija v heroin.</p>
               <p>Nenazadnje je treba jasno povedati, na kar se ponavadi pozablja, da je slovenska
               policija, tako uniformirana kot kriminalistična, izvedla vse priprave za uvedbo EVRA
               in da v Sloveniji nismo imeli niti enega poskusa ali ropa transportov tolarjev iz
               bank v centralno banko oziroma v Narodno banko in seveda distribucijo EVROV. Kot
               veste je v večini držav Evropske unije, ko je prihajalo do uvedbe EURA prihajalo do
               poskusov ropov, celo do ropov nove gotovine, ki se je takrat zamenjevala. V Sloveniji
               smo zaradi preventivnega dela, zaradi dobre organizacije policije, se temu popolnoma
               izognili in pri tem smo imeli odlično sodelovanje s policijami sosednjih držav, ki so
               nas redno obveščale o vseh informacijah potencialnih skupin, ki bi se pripravljale na
               takšne rope.</p>
               <p>Treba je jasno povedati, da smo v policiji ugotovili, da so nekateri obrazci
               birokratski, da zahtevajo ogromno dela od policistov za nič. Učinek je na koncu nič.
               Zato smo začeli te postopke skrajševati. Ni tako enostavno premakniti celega sistema
               9.500 ljudi in se je treba teh sprememb lotiti previdno in zelo preudarno. Zmanjšali
               smo nekatere administrativne ovire. Z ministrom za pravosodje sva predlagala zakon,
               ki je bistveno skrajšal postopke prekrškovnega organa. Treba je povedati, da je
               policija dobila v letu 2004 z novo zakonodajo ogromno nalog na področju prekrškovnega
               organa in nič zaposlitev. Vlada se je takrat odločila, da policija zmore s silami, ki
               jih ima in ni odobrila niti ene dodatne zaposlitve za to področje dela. Vse to smo
               poskušali narediti tako, da bi bilo čimbolje.</p>
               <p>Nenazadnje je treba tudi povedati, da policija poskuša izboljšati svoje sodelovanje
               z drugimi organi znotraj države. Tako smo z državnim tožilstvom sprejeli dodatne
               dogovore o racionalnejši obravnavi lažjih kriminalnih dejanj. S carinsko upravo je
               policija podpisala sporazum, po katerem imamo znotraj policije sedaj nameščenega
               carinskega uradnika, da je pretok komunikacij hitrejši, da smo pri delu bolj
               učinkoviti in predvsem, da zaustavljamo organiziran kriminal na naših mejah.</p>
               <p>Če se dotaknem še vzdrževanja javnega reda in miru, moram reči, da od leta 2005
               kršitve na tem področju padajo, imamo manj prijav in seveda tega dejstva sem zelo
               vesel, pripisujem ga seveda tudi temu, da policija deluje preventivno v okolju in da
               so usmeritve, ki so bile dane tako do leta 2005, 2006 in 2007 in seveda tudi za 2008,
               da mora biti posebej usmerjeno delo policije v lokalno okolje, da to kaže te
               rezultate, kjer nam je, če tako pogledamo, statistično iz leta 2003, ko smo imeli 61,
               skoraj 62 takšnih kršitev javnega reda in miru, to padlo na 48.300 v lanskem letu in
               gre za konstantno padanje teh kršitev, kar seveda pomeni, da vendarle policija na tem
               področju dela in je to zelo težko zanikati.</p>
               <p>Moramo seveda tudi reči, da se je policija izjemno angažirala pri velikih športnih
               prireditvah in razen ene, dveh izjem praktično nismo imeli večjih izgredov na
               športnih prireditvah. Prav tako je policija v tem mandatu izvedla nekaj zelo uspešnih
               varovanj, ne samo sedaj ko je predsedovanje, tudi pred tem, ko je bilo varovanje
               zasedanja OVSE-ja, kjer je bilo preko 60 ministrov v tistem trenutku v Ljubljani, vrh
               Nata, ki smo ga uspešno varovali, tako mi, kot tudi delno z pomočjo Slovenske vojske.</p>
               <p>In nenazadnje seveda je treba povedati, da se je policija močno in odločno
               angažirala pri nasilju v družini, kjer smo seveda tudi s spremembami nekatere
               zakonodaje dosegli to, da lahko policija bolj učinkovito deluje tudi na tem
               področju.</p>
               <p>Policija je seveda tudi vložila izjemne napore, da je preprečila nasilje na območju
               Občine Ivančna Gorica in tam nikakor ni šlo za to, kar je bilo danes tukaj rečeno, da
               je policija nasilno preselila kogarkoli. Nikakor ni šlo za to. Šlo je za to, da je
               Družina sama izrazila, da se želi preseliti od tam in nenazadnje, da je policija samo
               omogočila jim varen prehod iz ene lokacije na drugo lokacijo in potem zagotovila vse,
               da bi zagotovila njihovo varnost in varnost ostalih občanov na tem območju, da ne bi
               prišlo do še hujših ali resnejših težav.</p>
               <p>Varnost cestnega prometa. Že prej sem nekaj govoril o smrtnih žrtvah. Zelo jasno je
               treba povedati, nekaj v zvezi z varnostjo cestnega prometa. Namreč to, da je
               Slovenija od leta 1994 naprej naredila velike korake naprej. Mi smo imeli leta 1994
               skoraj 800 mrtvih na slovenskih cestah. Narejeni so bili določeni ukrepi. S pomočjo
               teh ukrepov smo število mrtvih zmanjševali. Prišli smo do neke točke, kjer z ukrepi,
               ki smo jih izvajali do sedaj, ne moremo biti več učinkoviti. Praktično smo na istem
               mestu že zadnjih 4, 5 let. Nikakor ne moremo zmanjšati števila mrtvih na slovenskih
               cestah pod 240. Nikoli nismo imeli pod to številko mrtvih in iz leta v letu nam
               številka na žalost niha, se dviguje za nekaj procentov ali spušča. Zato, da bomo bolj
               učinkoviti na tem področju, sva z ministrom za promet se lotila popolne prenove
               zakonodaje. Sedaj, zakon, ki je trenutno v obravnavi in ki je v proceduri, poskuša
               kratkoročno zagotoviti določene ukrepe, kjer bi zmanjšali število mrtvih na
               slovenskih cestah. Vendar, če želimo dolgotrajno spremeniti nekaj, moramo najprej
               seveda spremeniti, temeljito spremeniti način delovanja zakona, temeljito spremeniti
               način kaznovanja in seveda narediti tudi ostale ukrepe, ki bodo pri tem pomagali.
               Potrebno je veliko preventivnih akcij, potrebno je seveda tudi okrog cest nekaj
               narediti in mislim, da je vlada zagotovila ogromna sredstva v vsem mojem mandatu, da
               bo izgradila avtocestni križ in seveda s tem omogočila boljše povezovanje.</p>
               <p>Seveda je pa treba povedati tudi nekatera druga dejstva in ta dejstva so koliko je v
               Sloveniji registriranih vozil. V Sloveniji je bistveno več registriranih vozil kot
               jih je bilo pred leti, recimo zelo preprost primer, število registriranih motornih
               koles, leta 2002 jih je bilo približno 18 tisoč, lani jih je bilo preko 30 tisoč. Gre
               za bistven porast prav specifičnega segmenta vozil, ki se pojavljajo na naših cestah
               in seveda s tem povezanimi z določenimi varnostnimi težavami. Hkrati je pa seveda
               treba jasno povedati, da se je tudi tranzitni promet preko Slovenije bistveno
               povečal. Če smo imeli leta 2002 na mejnem prehodu Dolga vas okoli 280 tisoč
               tovornjakov, ki so tranzitirali Slovenijo, smo jih imeli lani 1,1 milijon. Na dveh
               največjih mejnih prehodih z Republiko Hrvaško, kjer imamo tovorni promet najbolj
               pogost in avtobusni promet, imamo 350 tisoč tovornjakov na enem in 350 tisoč
               tovornjakov na drugem plus takšno število avtobusov, ki tranzitirajo Slovenijo. Torej
               gre še za dodatnih 1,4 milijone vozil, ki tranzitirajo Slovenijo. Ves ta promet
               povzroča seveda določene dodatne varnostne rizike na naših cestah in zato seveda tudi
               policija mora pristopiti k delovanju drugače. Zato smo tudi v lanskem letu seveda
               začeli graditi stacionarno mrežo radarjev in seveda to, kar sem že prej omenil v
               zvezi z vozili, ki bi na avtocestnem križu lahko delovale bolj učinkovito.</p>
               <p>Področje državne meje in tujci, moramo seveda zelo jasno povedati, da je policija
               zaradi različnih oblik delovanja, delovanja na sami meji, sodelovanja z organi drugih
               držav, dobrih sporazumov, ki smo jih uspeli podpisati, zavračanje z državami izvora
               in tranzita in nekaterih drugih ukrepov, ki jih je država sprejela, smo uspeli
               zmanjšati število ilegalnih migrantov, ki se nam je v preteklosti med letom 2002 in
               2005 gibalo med 5 tisoč 300 in 5 tisoč 800, smo jih uspeli zmanjšati v lanskem letu
               na manj kot 2 tisoč 500. K temu so pripomogle seveda tudi uspešne aretacije,
               sodelovanje s policijami Hrvaške, Črne Gore, Albanije, Grčije, Egipta, kjer smo
               razbili cele mreže tihotapcev ljudi preko seveda tudi našega ozemlja v končni fazi v
               Italijo ali v Avstrijo in dalje. In vsi ti ukrepi in delo policije na tem področju so
               pripomogli k temu, da imamo seveda število ilegalnih migrantov na naših mejah manj in
               seveda s tem preprečujemo tragedije ljudi, ki iz izvornih držav jih na izredno krut
               in surov način poskušajo organizirane kriminalne družbe tranzitirati skozi več držav
               v popolnoma nečloveških razmerah. In s tem smo prispevali svoj delček k spremembi na
               tem področju. Seveda je treba jasno povedati, da slovenska policija učinkovito
               sodeluje tudi z mednarodnimi organizacijami na tem področju, posebej bi izpostavil
               Agencijo Frontex, da je Vlada se zavezala, da bo tej agenciji prispevala tudi
               določeno opremo za preprečevanje ilegalnih migracij in da bomo seveda na takšen način
               dodatno lahko uspešno delovali na tem področju.</p>
               <p>Nenazadnje je seveda nedvoumno treba povedati tudi eno dejstvo, ki se ga mogoče kar
               malo zanemarja, to je, da je slovenska policija v mandatu te Vlade prvič odločno
               ukrepala na južni meji in zaščitila interese Republike Slovenije in državljanov. Kot
               veste smo leta 2007 imeli posebno akcijo slovenske policije na območju Hotize, kjer
               smo zaščitili interese države in ne dovolili, da se vnaprej poskuša prejudicirati
               meja. Slovenska policija se je pri tem posebej izkazala, bila pri tem delu
               učinkovita, to delo je opravila izredno strokovno brez kakršnih koli dodatnih težav
               in nobenih dodatnih incidentov ni bilo v zvezi s tem. Nenazadnje je pa treba seveda v
               zvezi z mejo potrebno povedati tudi to, da sem tudi osebno uspel s prejšnjim hrvaškim
               ministrom skleniti takšne dogovore, da v letih 2006 in 2007 v Piranskem zalivu
               praktično nismo beležili incidentov in da smo zagotovili nekako mirnejše življenje
               vseh tistih, ki v tem zalivu poleti plujejo bodisi z privat čolni ali na
               organiziranih izletih na tem območju. To je seveda pomemben dosežek. Prejšnja leta
               smo imeli zmeraj nekaj deset ali celo več incidentih situacij, ki so seveda
               povzročala veliko težav. Upam da bomo tudi v bodoče lahko zagotavljali takšen nivo
               stanja na tem območju.</p>
               <p>Logistična podpora policije; treba je seveda zelo jasno reči, da je v tem obdobju
               bilo vloženih izjemno veliko sredstev v logistično podporo policije, za njihovo
               delovanje, nenazadnje smo imeli tudi evropska sredstva, s katerimi smo seveda
               zagotavljali izgradnjo kar nekaj objektov, nekaj mejnih objektov nekaj objektov
               policije ob sami meji. Treba je pa seveda tudi povedati, da smo znotraj proračuna s
               prerazporejanjem denarja zagotovili to, da smo kupili novo linijo za preiskav DNK, s
               tem zagotovili večjo kvaliteto dela, hitrejše delo in omogočili to, da se bo
               Slovenija lahko priključila na direktne povezave v zvezi s Primsko pogodbo, ki ste jo
               ratificirali v tem Državnem zboru in na izmenjavo podatkov za državami, ki že imajo
               takšne izmenjave. Trenutno takšna izmenjava poteka samo med Avstrijo in Nemčijo in v
               letošnjem letu se bo slovenska policija kot tretja država v EU-ju uspela priključiti
               na to delovanje. Gre za izredno zahteven projekt, ki pa teče zelo dobro.</p>
               <p>V lanskem letu in letošnjem letu smo zagotovili tudi bistveno posodobitev voznega
               parka. Če samo za ilustracijo povem, leta 2005 sem ugotovil, da ima slovenska
               policija manj kot 45 motorjev sposobnih za vožnjo in dnevno operativnih za
               patruljiranje po slovenskih cestah od sistematiziranih in zaposlenih 150 policistov,
               ki bi naj opravljali te motorje, kar je nedopustno, zato smo seveda ukrepali in
               zagotovili dodatna potrebna sredstva znotraj proračuna, brez rebalansa in zagotovili
               dve večji motorjev. Tako leta 2007 kot 2006. In tudi v letošnjem letu bomo dobili še
               dodatno količino motorjev, ki bodo omogočili policiji normalno delo, tudi v
               zagotavljanju predvsem prometne varnosti in seveda v nekaterih drugih zadevah.
               Nabavljena sta bila tudi dva helikopterja za potrebe varovanja schengenske meje,
               vendar seveda se ti helikopterji uporabljajo tudi za druge namene. Po dolgih letih
               smo končno začeli kupovati tudi vozila, kombinirana vozila, po domače, jih vsi
               poznate kot <q>"marice"</q>, ki so bile relativno stare, dotrajane in sedaj smo v fazah
               zamenjave terenskih vozil, ki jih ločimo v dve kategoriji. Vozila ki se uporabljajo
               na makadamskih cestah in na manj zahtevnih področjih in za terenska vozila, ki se
               uporabljajo za ekstremne pogoje, ki potrebujejo takšno opremo, da seveda lahko
               praktično kjer koli se premikajo. Praktično od leta 1992 na tem področju terenskih
               vozil ni bilo narejeno nič oziroma so bila naročila dva, trije kosi vozil. Tako da je
               ministrstvo poskušalo na vsak način izboljšati pogoje dela policistov in s tem
               posredno vplivati tudi na kvaliteto dela in izboljšati standarde in zagotavljanje
               varnosti državljanov.</p>
               <p>Glede pritožb nad delom policistov lahko ugotovimo, da je od leta 2003, ko smo imeli
               takšnih pritožb nekaj čez 1300, ta zadeva bistveno padla v letu 2005 in tudi v
               preteklih dveh letih in prišli smo na bistveno nižjo številko pritožb. Seveda jaz ne
               morem biti kriv, upam da vsaj nisem, da se ljudje manj pritožujejo nad delom
               policistov. Vsak državljan se lahko pritožbi nad delom vsakega policista. To
               obravnavamo. Preoblikovali smo delo pritožbenih organov. Naredili smo ga bolj
               učinkovitega, bolj transparentnega in treba je zelo jasno povedati, kar se je večkrat
               tudi očitalo ministrstvu, da pritožbe obravnavamo sami znotraj ministrstva in
               naredimo vse. Pritožbena komisija je sestavljena iz treh članov. Dva od teh sta
               zunanja javnost, ki nista zaposlena v policiji in jih predlagajo lokalne skupnosti in
               druge interesne skupnosti in policija nima vpliva na to katere osebe so to. In samo
               en član je iz notranje javnosti. Se pravi iz policije. Jaz sem, ko sem ugotovil, da
               se nekateri policisti ne udeležujejo pomiritvenih postopkov, izrecno naročil z
               usmeritvami, ki se seveda dajo dokazati, ker so vse usmeritve javne, naročil da se
               policisti morajo udeleževati pomiritvenih postopkov, ker drugače takšnega postopka za
               mene ni, če nista obe stranki prisotni na samem kraju pri nadrejenim od tega
               policista. In tudi nad tem se je stanje bistveno, bistveno izboljšalo.</p>
               <p>Seveda je treba nekaj povedati tudi o raziskavah, ki jih ministrstvo naroča in vsako
               leto pri neodvisnih inštitucijah, se pravi na univerzah dobiva podatke kako je
               slovenska javnost zadovoljna z delom policije. Osebno sem vesel teh rezultatov ki smo
               jih dobili, ker kažejo veliko stopnjo zaupanja slovenskih državljanov v delo
               policije. V zadnji raziskavi v lanskem letu, ki je bila narejena s strani Fakultete
               za uporabne družbene študije, ki je pač dobila razpis na javnem razpisu, tako kot so
               vsi ostali javni razpisi, je bilo ugotovljeno, da v Sloveniji 96% slovenskih
               državljanov policiji zaupa.</p>
               <p>Od tega je 48% anketiranih ocenilo zaupanje z najvišjo možno oceno 4 ali 5 na
               petstopenjski lestvici. 38% anketiranih pa z oceno 3. To seveda daje neko dobro
               mnenje o delu slovenske policije in seveda pomembno je povedati tudi to, da je
               zadovoljstvo prebivalcev z delom policije ocenjeno z izredno, izredno visokim
               procentom. Ko pa pogledamo, kako visoko smo v evropski lestvici, po evropskih ocenah
               pa lahko ugotovimo, da je v raziskavi ocene varnosti evropskih družboslovnih raziskav
               iz leta 2006 Slovenija na samem vrhu. Pred Slovenijo je samo Norveška, kjer so
               ocenjevali, kako se državljani počutijo ogrožene, ali zelo ogrožene, če zvečer hodijo
               po svoji soseski. V Sloveniji se samo 10,2% ljudi ne počuti varno če se zvečer
               gibljejo v svoji soseski in pred nami je samo Norveška z 8,6%. Vse ostale države
               članice EU-ja so za Slovenijo, z ekstremnimi izstopi nekaterih starih demokracij ki
               imajo več kot 20% ljudi, ki se ne počutijo varne, ko se sprehajajo po svojem okolju
               kjer živijo. Do ekstremnih izstopov, kjer imamo preko 50% ljudi ki se ne počuti. Res
               da je to ena novih članic. Jaz ne bom držav posebej tukaj imenoval, ampak graf imate
               pred seboj pa ga lahko vidite. Tako da bi zelo težko sprejel, da samo jaz ocenjujem,
               da policija dela relativno kvalitetno in dobro. Tudi neodvisne raziskave nam kažejo,
               kaj menijo ljudje o policistih in kako policisti delajo. Ocene policistov, povprečna
               <gap n="..."/> Recimo ocena o dostopnosti policistov, kako državljani ocenjujejo, če so
               policisti dostopni, ima oceno 3,57. Morate vedeti, da smo mi represivni organ in da
               so bile anketirane tudi tiste osebe, ki so bile kaznovane zaradi prehitre vožnje, ali
               zaradi nepripetega pasu. In vendar so ocene izredno, izredno, izredno visoke.</p>
               <p>Seveda tudi druge ocene so tukaj bile prisotne, ki govorijo o tem, da so policisti
               bolj dostopni kot so bili v letu 2007. Ocenjujejo jih kot bolj strokovne kot v letu
               2006, 2007 primerjava in seveda vsi ti podatki me navdajajo z nekim optimizmom, da
               slovenska policija dela dobro. Predvsem je pa pomembno seveda to, da je v letu 2007
               ocena, koliko so policisti agresivni, da se je ocena zvišala. Da smo manj agresivni.
               Skratka gre za en kup ocen, ki kažejo na to, da policisti vendarle poskušajo
               zagotavljati vse tisto, kar je potrebno in da delujejo dobro.</p>
               <p>Nadzor nad delom policije. Moram reči da je ta nadzor sistematičen, obsežen. Imamo
               dve obliki nadzora. Eno izvaja generalni direktor preko svoje službe in pri tem
               seveda izvaja vse tiste pristojnosti, ki jih ima kot generalni direktor policije.
               Hkrati je pa potrebno jasno povedati, da jaz kot minister imam ravno tako vse vzvode
               za izvajanje nadzora nad delom policije in se jih poslužujem vsakič, ko mislim da je
               to potrebno in ko eventualno ne bi bil zadovoljen z rezultati nadzorov, ki bi bili
               izvedeni znotraj same policije. Do sedaj še ni bilo takšnega primera, vendar takšne
               možnosti seveda imam. Narejene so tudi temeljne usmeritve za pripravo srednjeročnega
               načrta za razvoj in delo policije leta 2008 do 2012. Policija je na podlagi teh
               usmeritev pripravila načrte. Notri sem opredelil šest strateških ciljev. Na kratko bi
               jih naštel:</p>
               <p>- uspešnost in učinkovitost izvajanja nalog za preprečevanje in odkrivanje ter
               preiskovanje kriminalitete, posebej poudarek na organiziranem kriminalu in na
               korupciji;</p>
               <p>- vzdrževanje javnega reda ter zmanjšanje nasilja in vandalizma;</p>
               <p>- učinkovito izvajanje nalog policije ter zmanjšanje števila prometnih nesreč s
               smrtnim izidom, huje telesno poškodovanih in povečanje varnosti na slovenskih
               cestah;</p>
               <p>- varovanje državne meje, preprečevanje ilegalnih migracij in izvajanje šengenskega
               pravnega reda;</p>
               <p>- organiziranost policije, ki bo omogočala učinkovito vodenje in izvajanje nalog. To
               je področje, ki ga zaradi kupa nalog, ki smo jih imeli v tem mandatu, nismo uspeli
               narediti, vendar menim, da je treba narediti odločilne korake na tem področju, da bo
               lahko policija še bolj učinkovita. Z nekaterimi organizacijskimi prijemi je policija
               že pokazala, da je lahko in da je bolj uspešna. To nenazadnje kažejo tudi statistični
               podatki;</p>
               <p>- nenazadnje sem opredelil tudi nadaljnjo krepitev ugleda policije in strokovnega
               usposabljanja policistov.</p>
               <p>Če se s področja policije usmerim na področje izboljšanja kvalitete storitev na
               področju javne uprave notranjih zadev. Najprej moram reči, da kot veste smo v letu
               2005 ukinili popolnoma nepotrebno nalepko, ki je bila uvedena v prejšnjem mandatu in
               ki je povzročala ljudem stroške. Zato smo uvedli druge sisteme, ki so enako
               učinkovito uvedli nadzor nad plačevanjem vseh tistih prispevkov, ki jih državljan
               mora plačati, ko registrira vozilo. Prehod je bil hiter, učinkovit in pri tem nismo
               zaznali nikakršnega poslabšanja prihodkov, dohodkov državnemu proračunu iz naslova
               plačila cestnin, kar je bil glavni razlog, zakaj se je uvajala nalepka.</p>
               <p>Tako smo državljane razbremenili in jim vsakemu prihranili v takratnem denarju
               približno 1.600 tolarjev, ki so jih plačevali popolnoma po nepotrebnem in imeli na
               začetku tudi veliko slabe volje, da so sploh to morali izvajati.</p>
               <p>Ukinjena je bila krajevna pristojnost za pogrešitev potnega lista. Ukinjene so bile
               nekatere druge krajevne pristojnosti, tako da državljani lahko sedaj zelo veliko
               število stvari rešujejo na katerikoli upravni enoti, ne glede na to, kjer se nahaja,
               kar je bistveno olajšalo delo državljanov, predvsem tistih, ki ne delajo in ne živijo
               zmeraj samo na svojem stalnem prebivališču, ampak so prisotni ali zaradi študija ali
               zaradi dela tudi na začasnem prebivališču.</p>
               <p>Moram reči, da sem se kot minister srečal z izredno velikimi zaostanki, nerazumljivo
               velikimi zaostanki, na posameznih področjih. Če se najprej zaustavim na upravnih
               zadevah prometa. Z dnem, ko sem naročil pregled nerešenih zadev, sem ugotovil, da je
               bilo 335 nerešenih zadev s tega področja. Te zadeve smo začeli odpravljati. Moram
               posebej poudariti, da za odpravljanje zaostankov nismo v ministrstvu zaposlili niti
               ene osebe, niti ene dodatne zaposlitve in hkrati smo sledili programu vlade z 2
               procentnim znižanjem zaposlovanja v upravnem delu ministrstva, ker je ministrstvo
               ločeno na upravni del in na policijo, kjer to zmanjšanje ni potrebno. Z isto količino
               ljudi smo odpravili vse zaostanke, ki smo jih imeli na tem področju, imamo števila
               nič, po datumih si lahko tudi ogledate in vse redno pripadajoče zadeve smo naredili.
               Glede tujcev smo imeli na isti dan 31.12. nerešenih 652 prošenj za izdajo dovoljenj
               za stalno prebivanje po Zakonu o urejanju statusa državljanov drugih držav naslednic
               nekdanje SFRJ. Meni danes tukaj očitate, da se sprenevedam, da nočem reševati statusa
               ljudem, ki so iz drugih republik živeli v Republiki Sloveniji. Takrat ste pa imeli
               652 prošenj, ki jih niste želeli rešiti pravočasno. In to je bil zaostanek, to ni bil
               zaostanek en dan, nekaj letni zaostanek je bil. Vse te prošnje smo rešili in sedaj
               imamo v tem trenutku še nerešenih 26 prošenj, od tega jih je samo 15 takšnih, ki jim
               je potekel rok, zakonski rok, v katerem mora biti zadeva rešena. Gre za izredno
               zapletene primere, ki jih delamo in seveda vse tiste, ki smo jih pripadajoče dobil v
               tem času so bili narejeni. In imamo seveda nekaj prošenj, ki so še vedno v rokih,
               zakonitih rokih, v katerih bodo reševane.</p>
               <p>Državljanstva, tukaj je zadeva še bolj zapletena. Vloga za državljanstva, prejšnja
               vlada je pridelala, reci in piši 7 tisoč 886 zaostankov. Ti zaostanki in nekatere
               prošnje so bile stare 10 let. Delovalo se je tako, da ko je nekdo dal vlogo za
               državljanstvo, ga niso dali na vrh, dali so ga na dno kupa in potem potegnili iz vrha
               in poslali tej osebi, ki je dala to vlogo, tudi Slovencem, ki živijo v zamejstvu, da
               so potekla potrdila o nekaznovanju, pa potrdila izpisek iz rojstne matične knjige in
               potem, ko je vse to ta oseba dopolnila, so ga spet dali spodaj. In tako smo pridelali
               7 tisoč 886 zaostankov, ki jih nekdo ni želel rešiti, ni znal, ni želel, ne vem. Jaz
               se s tem ne ukvarjam. Jaz se ukvarjam s problemi, ki jih rešujem. In s tem problemom
               sem se ukvarjal tako, da sem naložil, da zaostanke odpravijo. V tem času tega mandata
               smo pridobili novih 5 tisoč 991 prošenj in na današnji dan imamo samo 90 zadev, ki se
               še delajo. Vsi ostali zaostanki so odpravljeni. Ne vem kaj so počeli prej leta in
               leta. Z štiri procenta, s šest procentno večjo zaposlenostjo, ker mi smo vsako leto
               za 2 procenta zmanjšali število ljudi, s sredstvi, ki so mi bila zagotovljena za
               redno plačilo za delavce smo uspeli nagraditi te ljudi in vse zaostanke odpraviti.
               Tako, da res ne vem kakšen obraz lahko kdo kaže in kaj je naredil za vse tiste, ki so
               dali vloge. Med temi vlogami so seveda tudi osebe, ki si niso uredile statusa leta 92
               in ki sedaj imajo to rešeno. Tudi takšne osebe so med njimi in ki so leta in leta
               ležale.</p>
               <p>Azil. Na področju azila je prejšnja vlada delovala tako, meni je žal, da tako
               govorim, ampak to je statistika, je delovala tako, da kljub temu, da sedaj slišim
               vsak mesec skorajda, kako smo mi grdi, kruti, da ne rešujemo azilnih zadev, da ne vem
               česa ne naredimo, da jaz osebno nič ne naredim na tem področju, se lahko ustavimo
               zelo hitro pri tem. 377 zaostankov je bilo konec leta 2004; vlekla so se leta, nobene
               želje ni bilo tega reševati. Ko nekdo zaprosi za status azilanta je veste kaj najbolj
               pomembno za mene? Najbolj pomembno je to, da se tistim osebam, ki so upravičeni do
               azila ta status čim hitreje in čim bolj učinkovito reši in da dobijo vse tiste
               pravice, ki jim gredo. Ne pa da se leta in leta vlečejo postopki in da ljudje ne
               vedo, kakšna bo njihova usoda po zaključku postopka.</p>
               <p>Na tem področju smo tudi seveda zaostanke odpravljali in v letošnjem letu imamo v
               obdelavi 97 takšnih postopkov, vsi ti postopki so v rokih, ki nam opredeljujejo da
               moramo rešiti azilne postopke. In seveda tako mislimo delati tudi naprej.</p>
               <p>Če se dotaknem področja različnih registrov, s katerimi smo se ukvarjali v preteklem
               obdobju moram reči, da smo v obdobju odkar sem minister naredili kar nekaj sprememb
               na področju različnih registrov, če se dotaknem najprej matičnega registra; z uvedbo
               elektronsko vodenega matičnega registra smo ukinili tri ročno vodene matične knjige.
               Načrti, ki so bili narejeni in po katerih smo predvidevali, da bomo kar nekaj let
               vnašali podatke, so se izkazali za preveč pesimistične; z dobro organizacijo dela,
               usmeritvami, ki jih je ministrstvo dalo upravnim enotam smo uspeli do 1.1. vnesti več
               kot 1,3 milijona oseb; namreč treba je vnesti vso zgodovino da potem lahko s temi
               podatki delujemo. Težave z vnosom imamo samo še v največjih upravnih enotah, kjer smo
               delo organizirali tako, da iz manjših upravnih enot prihajajo na pomoč ter vnašajo
               vse te podatke tako, da bi seveda potem lahko čim hitreje popolnoma samo elektronsko
               vodili matični register. Bomo prva evropska država, ki bo imela popolnoma voden
               matični register.</p>
               <p>Naslednja stvar, ki smo jo uvedli na tem področju je to, da smo uvedli tako
               imenovana e-rojstva, kjer porodnišnice vnašajo rojstne podatke po elektronski poti.
               Štiri porodnišnice že delujejo tako, ostalih deset slovenskih porodnišnic bo v ta
               projekt vključenih v letošnjem letu in praktično vsak dan oziroma vsakih nekaj dni
               smo bližje k temu, da naslednje porodnišnice k temu pristopijo. V začetku uvajanja
               tega projekta je bilo vnesenih po elektronski poti več kot 1.100 novorojenčkov.</p>
               <p>Register stalnega prebivalstva, ki se je vodil do pred kratkim na kartonih smo
               seveda dali v elektronsko obliko in že 33 upravnih enot od 60 v Sloveniji posluje v
               elektronski obliki in seveda to pomeni, da kup evidenc za gospodinjstva poteka preko
               tega in ni potrebno več državljanom hoditi od organa do organa in čakati na razna
               potrdila.</p>
               <p>Register potnih listov. Moram reči, da smo vpeljali geometrični potni list, to je
               bil precej težek projekt, bili smo v časovni stiski, morali smo ujeti datume, da smo
               lahko ohranili brezvizni režim z Združenimi državami Amerike, pri tem smo bili
               uspešni. Naš potni list se je na vseh testiranjih pokazal kot eden najbolj varnih
               potnih listov tudi zato, ker imamo polikarbonatno stran in ponovno, prvič v zgodovini
               samostojne Slovenije je bil iveden javni razpis za takšen dokument. Prvič. Ravno
               zaradi mednarodnega razpisa smo uspeli znižati ceno. Potni list, ki je bolje
               zaščiten, ki ima čip biometričen v sebi stane manj, kot so ga državljani plačevali
               prejšnji potni list, ki je bil ravno tako kvaliteten potni list, da smo si na jasnem.
               Vendarle je bil manj zaščiten in ni imel čipa. Najmanjša zaščita je tam tri, štiri
               evre. Zmanjšali smo celo za 2,51 eura za 32 strani potnega lista in za 0,95 eura za
               48 strani potnega lista. S tem smo seveda prihranili veliko denarja predvsem našim
               državljanom.</p>
               <p>Register državljanstva. Imamo vzpostavljeno računalniško evidenco vlog, ki je prej
               nismo imeli, to nam omogoča nadzor celega procesa in lahko ugotavljamo, kje imamo
               kakšne zastoje, kje delo ne poteka tako kot je potrebno in smo lahko učinkovitejši in
               lahko delamo hitreje. Povezani smo z registrom za tujce, ki nam omogoča natančno
               povezovanje podatkov in seveda boljše poslovanje.</p>
               <p>Zaključen je projekt prenova registra vozil, skrajšali smo oziroma omogočili smo, da
               na tehničnih pregledih, kjer so avtomatizirani postopki, imamo vpogled direktno iz
               ministrstva. Se pravi, z ministrstva lahko nadziramo, če bi kje poskušali delovati
               drugače ali nekaj prirejati, kar je bistven korak k napredku pri nadzoru. Glejte,
               leta 2007 register podpira centralni obračun vseh pobranih letnih povračil za
               cestnine, tako, da lahko prvič centralno nadziramo, kako se vse to plačujejo in na
               kakšen način se ti prispevki odvajajo tja, kamor se morajo, kar seveda omogoča
               bistveno kvaliteto.</p>
               <p>Register tujcev. Postavljen je nov register tujcev z decembrom 2006, seveda v skladu
               s predpisi EU, izdajajo se dovoljenja tako za družinske člane kot za tujce, ki tukaj
               prebivajo. Povezave so med registri za tujce in evidencami, Zavodom RS za
               zaposlovanje, kar nam omogoča popolnoma drugačno kvaliteto dela in nadzor nad tem
               področjem dela. Vzpostavili smo azilni register, tako da imamo sedaj vse azilne
               postopke vodene računalniško in v vsakem trenutku lahko vemo, kako posamezni postopki
               potekajo in v kateri fazi so. Ustvarili smo podatkovno skladišče. To je predvsem
               pomembno za upravne enote, ki izdelujejo različna poročila, standardizirali smo
               določena poročila, program pa nam omogoča, da lahko z zahtevami posameznih organov
               vnesemo dodaten program in dobimo takšna poročila in takšne statistike, ki jih
               potrebujemo.</p>
               <p>Centralni register prebivalstva, tukaj beležimo naraščanje števila uporabnikov v tem
               registru. Verjetno ne boste verjeli, ampak iz centralnega registra prebivalstva, ki
               ga vodi Ministrstvo za notranje zadeve in ki skrbi, da vse aplikacije tečejo tako kot
               je potrebno, je bilo v lanskem letu posredovanih skoraj 60 milijonov podatkov. To so
               zelo velike številke. Zato seveda moramo imeti varnostne sheme, ki nam omogočajo ves
               čas nadzor, da ni možnih zlorab in kolikor sem do sedaj seznanjen, pri tem
               e-poslovanju še nismo imeli zlorabe podatkov, kar seveda govori o tem, da so bili
               projekti dobro pripravljeni in dobro načrtovani in seveda upam, da bo ostalo tako
               tudi v naprej. Ustvarili smo tudi portal za e-CRP, s katerim bomo še nadalje
               izboljšali delo na tem področju. Razširili smo črkovni nabor, kar je izredno
               pomembno, namreč v preteklosti računalniki niso podpirali črkovnega nabora za jezike
               italijanske manjšine in madžarske manjšine in seveda s tem smo imeli določene težave.
               Pri elektronskem poslovanju si tega nismo mogli dovoliti in zato smo izboljšali
               črkovni nabor tako, da sedaj lahko dobijo tudi manjšine izpisane e potrdila z vsemi
               njihovimi specifičnimi črkami, ki jih uporabljajo v svojem jeziku. To so mogoče
               drobne stvari, vendar se mi zdi, da so posebej za obe manjšini izredno pomembno, tako
               da tudi oni lahko v popolnosti uporabljajo ta e-portal.</p>
               <p>Prenova, trenutno izvajamo prenovo registra osebnih izkaznic, vzpostavili bomo
               e-fotograf, se pravi izpostavili bomo bazo podatkov, v katero bodo lahko pooblaščeni
               fotografi, ki bodo imeli vse pogoje, da varno prenašajo sliko, prenašali sliko v
               centralno bazo in državljan, ki bo prišel na šalter, če tako rečem, na upravno enoto,
               bo povedal svoje podatke, dal nek dokument, želel bo spremeniti dokument. Uradnik mu
               bo pokazal sliko njegovo, ki bo že v tem portalu in potem bo ob takšni verifikaciji
               se slika avtomatično prenašala. Odpravljeni bodo seveda s tem listki, ki jih je treba
               izpolnjevati, s tem je povezana tudi strojna berljivost kodnega zapisa, ki je na
               sedanji osebni izkaznici in na potnem listu, tako, da se bodo vsi ti podatki
               avtomatično izpisovali. Hkrati bo v zelo kratkem času uvedena tablica za podpis, tako
               da bo praktično državljan v konec letošnjega leta, v začetku naslednjega leta
               praktično brez obrazca posloval na samem šalterju, kar bo bistveno zmanjšalo čas, da
               se nek dokument naroči in seveda potem tudi izdelavo, zaradi nekaterih drugih
               prijemov se je zgodilo tudi to, da smo sedaj v stanju, če nekdo nujno potrebuje potni
               list, danes ali jutri za potovanje, lahko v teh nujnih primerih potni list izdelamo v
               enem dnevu. To prej ni bilo mogoče, ko se je s pošto pošiljalo in nosilo dokumente.
               Komunikacije so varne, zaščitene in nobene zlorabe ni bilo v zvezi s tem.</p>
               <p>Prenavlja se tudi register voznikov,omogočal bo centralno izdajanje vozniških
               dovoljenj in še nekatera druga področja.</p>
               <p>Posebej pomembno in posebej bi rad izpostavil projekt integracije priseljencev v
               Republiko Slovenijo. Tukaj je bilo večkrat rečeno, da kaj smo naredili na tem
               področju. V letu 2007 smo izčrpali določena sredstva iz evropskih skladov in
               zagotovili, da smo v Sloveniji zgradili dve integracijski hiši. Tega pred tem v
               Sloveniji nismo imeli. Tistim, ki imajo odobren azil, sedaj omogočamo prehodno
               obdobje, da v enem letu preživijo v takšni hiši, kjer se jim omogoči lažji pristop in
               lažje vključevanje v slovensko družbo. Tako, da bi zelo težko sprejel očitke, ki so
               bili tukaj rečeni, da smo, da slovimo kot država, ki ničesar ne naredi za tiste, ki
               pridejo v našo državo. Vzpostavljeno imamo evidenco beguncev, takšno kot je seveda
               potrebno in kot sem dejal, črpali smo vsa sredstva, ki so potrebne tri.</p>
               <p>Gospodarnejši porabi javnih sredstev moram reči, da smo bili izredno uspešni pri
               črpanju evropskih sredstev. Črpanje evropskih sredstev iz Phare programa in Schengen
               Facility, s katerimi smo gradil schengensko mejo in dobavljali določeno opremo.
               Izraba teh sredstev bo med 96 in 70%, kar je izredno, izredno visok procent. In
               seveda moram reči, da natančno ali bo bližje 7 ali 96, težko povem, ker se dva
               projekta še zaključujeta in nekateri projekti so še v fazah verifikacij s strani
               Evropske komisije oziroma uradništva v Bruslju, ki bodo potrdili plačilo določenih
               objektov. Tako da mislim, da je to izredno pomemben in dober dosežek, da smo uspeli
               vse to črpati, ker drugače bi morali plačati iz našega proračuna.</p>
               <p>Nadalje moram reči, da so se v ministrstvu lotili procesa nabav drugače, kot je to
               bilo v preteklosti. Pred vsakim razpisom delamo analize trgov, ki postrežejo s
               podatki, kakšne so cene na posameznih področjih in kaj lahko pričakujemo od javnih
               razpisov. Uvedli smo dodatna pogajanja. Pri najpomembnejši projektih smo seveda z
               jasnimi navodili, kakšna ta pogajanja, v nekatera pogajanja sem bil tudi sam osebno
               vključen, ker se enostavno ni dalo prepričati naročnika, da bi dodatno znižal cene in
               pri tem dosegli velika znižanja, od 11 do 24% znižanja. Letno smo, vsako leto
               prihranili na ta račun več kot milijon evrov. In zato smo lahko potem nabavljali
               tista sredstva, ki sem jih prej opisoval pri policiji. Največji prihranek v enem
               pogajanju, ki smo ga izvedli, ki sem tudi sam na njem sodeloval in smo ga izvajali
               dvakrat po eno uro, je bil 20% prihranek, v denarju to znaša pol milijona evrov.</p>
               <p>Imeli smo 277 javnih razpisov. V tem času smo imeli samo 29 zahtevkov za revizijo,
               kar manj kot 2% in samo 10 jih je bilo uspešnih, kar pomeni, da so tudi te službe
               delale dokaj kvalitetno in da smo zaradi tega lahko hitro in učinkovito izvedli vse
               tiste razpise, ki so bili potrebni.</p>
               <p>Poročilo Računskega sodišča poznate. Nikoli nismo dobili negativne ocene. Dobili smo
               jih s pridržkom. Očitane so nam bile neke manjše nepravilnosti, vendar v celoti je
               stanje v proračunu bilo izredno dobro. In mislim, da se je nasploh ministrstvo
               izredno gospodarno obnašalo pri materialnih stroških in porabi le teh.</p>
               <p>Inšpekcijski nadzori. Pri inšpekcijskem nadzoru moram reči, da je Inšpektorat bil
               vzpostavljen šele maja 2004, aprila, maja 2004. Da je bilo izredno majhno število
               inšpektorjev v njem. Da z nastopom mandata nihče od njih ni imel narejenega
               inšpektorskega izpita. Da so te izpite opravili v prvi polovici leta 2005. Začeli
               delati. Pokrivajo izredno širok spekter dejavnosti. In kar je najpomembnejše, število
               inšpekcijskih nadzorov je drastično raslo. V letu 2004: 109, 2005: 220, 2006: 273,
               2007: 315. Tudi na področju zasebnega varovanja se je število nadzorov drastično
               večalo iz 29 v letu 2004 na 109 v letu 2007. Vsako leto je šlo za kar nekaj procentni
               porast teh nadzorov. Hkrati se je povečala kvaliteta dela tega inšpektorata, z
               nekaterimi novimi zaposlitvami in prihodom nove inšpektorice se je bistveno
               izboljšalo delo. Delo je izključno profesionalno. Sledijo vsem zakonskim določbam in
               v popolnosti spoštujejo Zakon o inšpekcijskem nadzoru, ki je ključen za delo.</p>
               <p>Povečalo se je tudi sodelovanje s policijo. Izvedli smo kar nekaj skupnih akcij pri
               lokalih. Zadnjega pred nekaj dnevi na Primorskem, ki je takoj obrodil določene
               rezultate. Hkrati je močno sodelovanje z drugimi inšpektorati in tudi prek
               inšpektorskega sveta mislim, da zadeve sedaj veliko bolje in koordinirano
               potekajo.</p>
               <p>Normativni del programa. Zelo na kratko. Ministrstvo je pripravilo 47 predlogov
               aktov, resolucij, zakonov o ratifikaciji, ki so bili sprejeti v državnem zboru.
               Trenutno je v vaši obravnavi še pet takšnih predpisov. Dva smo že posredovali na
               vlado in do popolnosti izpolnili letošnji načrt dela. Hkrati pa moram povedati, da je
               uspešnost dela pri načrtovanju in izvajanju bila izredno visoka. Vsako leto smo imeli
               prek 92 %- no izvedbo vsega normativnega dela programa Ministrstva za notranje
               zadeve. Prav tako pa smo sprejeli v treh letih 108 aktov, ki jih pripravi ministrstvo
               oziroma jih podpiše minister.</p>
               <p>Če se na kratko dotaknem še zadnjih točk. To je predsedovanje Evropski uniji in
               vstop v schengenski prostor. Nalašč sem se na te dve točki naslonil na koncu. Upam,
               da mi je ostalo še kaj časa.</p>
               <p>Moram zelo jasno povedati, da so se priprave za predsedovanje začele že daleč nazaj.
               V trojnem predsedstvu z Nemčijo in Portugalsko smo pripravili skupen program. Ta
               program se je začel pripravljati že leta 2005 na strokovnem nivoju. Osebno sem bil
               direktno vključen v te dogovore in te zaključke v septembru 2005 in 2006. Trenutno
               dela na tem projektu približno 100 uslužbencev ministrstva. Imamo namreč izredno
               veliko število delovnih skupin, ki jih pokrivamo in pri katerih smo zaenkrat izredno
               uspešni. Pripravili smo seveda vse potrebno. Seznam prioritetnih nalog, road mape,
               kot se temu reče, se pravi načrte, kako bomo delovali in dosegali te cilje. Imamo
               izredno dobro sodelovanje tudi z naslednjim francoskim predsedstvom. Včeraj sem
               recimo gostil ministra za migracije Francije, kjer sva govorila o strateških
               pristopih do ilegalnih migracij in migracij na sploh ter o azilih postopkih.
               Udeležujemo se vseh zadev, ki so povezane s tem. Imeli smo prvi neformalni svet, ki
               je potekal dobro. Ocene tujih ministrov so bile izredno pozitivne. Imel sem tudi že
               dva nastopa v Evropskem parlamentu. Enega na odboru LIBE in enega na plenarnem
               zasedanju. Tukaj je še veliko aktivnosti, ki jih bomo v letošnjem letu morali
               opraviti.</p>
               <p>Pri schngenskem vstopu Slovenije moram zelo jasno povedati nekaj. Brez slovenske
               policije, brez pripravljenosti slovenskih organov za notranje zadeve, brez dela<gap n="..."/>
               Prosim. Bom pa kasneje odgovoril, ko bo mikrofon spet delal.</p>
            </sp>
            <sp who="SDZ4:KlavoraVasja">

               <speaker>PODPREDSEDNIK MAG. VASJA KLAVORA:</speaker>

               <p>Hvala lepa. Sledi predstavitev stališč poslanskih skupin. Besedo ima gospod Marjan
               Drofenik v imenu Poslanske skupine SLS, izvolite prosim.</p>
            </sp>
            <sp who="SDZ4:DrofenikMarjan">

               <speaker>MARJAN DROFENIK:</speaker>

               <p>Spoštovani podpredsednik, spoštovani minister, sodelavci, poslanke, poslanci pa tudi
               vsi, ki to sejo danes verjetno spremljate pred televizijskimi sprejemniki.</p>
               <p>V Poslanski skupini Slovenske ljudske stranke smo natančno in z zanimanjem proučili
               samo interpelacijo kot tudi odgovor ministra gospoda Mateja na le-to. Naj na začetku
               povemo, da kljub sklenjenemu sporazumu o sodelovanju med predsedovanjem Evropski
               uniji nismo pričakovali, da se bo opozicija odpovedala svojemu legitimnemu
               političnemu delovanju znotraj Državnega zbora. Kljub temu, da gre za izreden in
               izjemen nacionalni projekt, mislim seveda vodenje Evropske unije, se zavedamo tudi
               tega, da se približujejo volitve v Državni zbor in da vsi želimo pozornosti in živeti
               svojih pet minut slave. Interpelacija obsega mnogo točk in očitkov, vendar se bom v
               stališču poslanske skupine dotaknil le nekaterih.</p>
               <p>Pa pojdimo po vrsti. Vsem nam so še kako živo v spominu tragični dogodki pred
               diskotekama Lipa in Global. Vlagatelji interpelacije očitajo ministru odgovornost za
               posredno povzročeno tragično smrt mladostnikov, ki naj bi bila povzročena zaradi
               oportunističnega in pomanjkljivega delovanja oziroma slabe koordinacije, neukrepanja
               in pomanjkanja nadzora nad družbami za zasebno varovanje. Iz odgovora ministra je
               razvidno, da gre v teh dveh zadevah za popolnoma različna primera kršitev Zakona o
               zasebnem varovanju in ju zato ne moremo primerjati.</p>
               <p>V primeru Lipa je Ministrstvo za notranje zadeve ravnalo hitro in učinkovito, ker je
               zakon takšno ravnanje tudi omogočal. V primeru Global pa je iz odgovora ministra
               razvidno, da je Ministrstvo za notranje zadeve ukrepalo v skladu z Zakonom o upravnem
               postopku in Zakonu o zasebnem varovanju. Ministrstvo se je zavedalo pomanjkljivosti
               zakonske določbe o začasnem odvzemu licence, ki je postopke odvzemov zaradi procesnih
               ovir skorajda onemogočilo in je zato tudi pripravilo predlog sprememb zakona po
               nujnem postopku, ki so v nadaljevanju tudi omogočila začasen odvzem licence podjetju
               VIP Varovanje. Kljub vsej tragiki dogodkov, ki so se pripetili, smo v Poslanski
               skupini SLS mnenja, da je minister Mate ustrezno, prepričljivo spodobil očitane
               kršitve. Bomo pa v Slovenski ljudski stranki vztrajali, da se ugotovijo dejanski
               krivci za povzročene tragedije in da bodo le ti ustrezno kaznovani.</p>
               <p>Naj se na kratko dotaknemo naslednje očitane kršitve ministru za notranje zadeve,
               gospodu Mateju, ki se nanašajo na očitke o izvedbi volitev za predsednika Republike
               Slovenije. Gre za očitke v zvezi s pravočasno, skladno z zakonom in ažurno
               vzpostavitvijo evidence volilne pravice državljanov Republike Slovenije, ki nimajo
               stalnega bivališča v Republiki Sloveniji. Nekateri pomisleki vlagateljev
               interpelacije se nam na prvi pogled zdijo sicer tehtni. Vendar nas z nadaljnjo
               argumentacijo tudi tokrat ne prepričajo v utemeljenost njihovih obtožb. Ena izmed
               temeljnih človekovih pravic po Ustavi Republike Slovenije je volilna pravica. Le to
               ima vsak polnoleten državljan Republike Slovenije. Naloga pristojnega organa je, da v
               volilni imenik po uradni dolžnosti vpiše državljana Republike Slovenije, ki nima
               stalnega bivališča v Republiki Sloveniji, in sicer na podlagi podatkov, ki jih ima in
               ne na zahtevo posameznika. Strinjamo se z argumentacijo ministra, da je Ministrstvo
               za notranje zadeve dolžno omogočiti izvrševanje volilne pravice vsakemu državljanu,
               ki je dopolnil 18 let in ni pristojno, da odvzame volilno pravico posamezniku, za
               katerega ne razpolaga z dejanskim podatkom o prenehanju te pravice.</p>
               <p>Po mnenju Poslanske skupine Slovenske ljudske stranke je volilna pravica ena od
               temeljnih pravic, izvrševanje katere mora biti podvrženo vsem standardom pravne
               varnosti, da ne pride do njene zlorabe. Glede na odgovore ministra, v Poslanski
               skupini SLS menimo, da je le ta očitane kršitve ovrgel.</p>
               <p>Preidimo na še en tragičen dogodek, ki se prevečkrat poskuša zlorabiti v aktualnih,
               dnevno političnih obračunavanjih. In sicer razvpit primer Silvo Plut, kjer je do
               tragičnih dogodkov v Republiki Sloveniji, po našem mnenju, prišlo zaradi togosti
               kazenskega pravnega sistema. Še posebej ko primer dobi mednarodne razsežnosti.
               Razmerje med pravicami obdolženega in pravico države, da poskrbi za varnost svojih
               državljanov je že dolgo tema razprav strokovnjakov kazenskega prava, aktivistov za
               človekove pravice in na drugi strani represivnih organov države. Meja med eno in
               drugo skrajnostjo je v takih primerih zelo zabrisana in skrajno občutljiva. Dokaj
               hitro lahko zaidemo ali na stran pretiranega zagotavljanja človekovih pravic
               obdolženega, ali na stran pretiranega zatiranja le teh. Nekateri pravni teoretiki
               pravice obdolženega prištevajo med enega od temeljnih civilizacijskih dosežkov. V
               Poslanski skupini SLS obžalujemo, da je prišlo do tragičnih dogodkov, vendar se glede
               na ministrov odgovor strinjamo, da je slovenska policija storila vse, kar je bilo v
               njeni pristojnosti in da je v danem primeru opravila svoje delo zakonito.</p>
               <p>Izpostavimo še družino Strojan in Ambrusa. Odličen primer, kako neko zadevo
               izkoristiti za notranje politične boje in hkrati še mimogrede Slovenijo očrniti pred
               celotno evropsko javnostjo. Ne bi tukaj povzemali celotne zgodovine dejanj in
               predvsem nedejanj, ki so sploh pripeljala do dogodkov v Ambrusu. Predvsem neustrezno
               ukrepanje oziroma sploh neukrepanje je po našem mnenju pripeljalo do vsem znanih
               dogodkov in izredno zapletene situacije in zelo resnih varnostnih razmer. Policija je
               bila primorana zagotoviti red in varnost vseh udeležencev v konfliktu. Verjamemo da
               je ravnala zakonito in v skladu s svojimi pooblastili. Sprašujemo se kdo izmed
               glasnih kritikov policijskega ravnanja, bi prevzel odgovornost, če bi zoper kogar
               koli od vpletenih v konflikt bilo storjeno kaznivo dejanje zoper njegovo telo ali
               premoženje.</p>
               <p>V Slovenski ljudski stranki smo prepričani da je država dolžna zagotoviti
               spoštovanje zakona vseh državljanov in prebivalcev Republike Slovenije. Zakoni morajo
               veljati za vse enako, ne glede na vero, raso, spol, ali narodno pripadnost.</p>
               <p>Za konec še očitki iz točke pet, in sicer glede odgovornosti ministra za poslabšanje
               prometne varnosti. Žal moramo tudi v Poslanski skupini Slovenske ljudske stranke z
               obžalovanjem ugotoviti, da se stanje varnosti cestnega prometa iz leta v leto zopet
               drastično slabša. Strinjamo se z vlagatelji in ministrom, da policija ni edina, ki
               lahko vpliva na to, kar se dogaja na slovenskih cestah. Strinjamo pa se z
               ugotovitvijo, da bi morala policija, če želimo da se prometna varnost na cestah
               izboljša, povečati svojo prisotnost na cestah in povečati svoje aktivnosti v zvezi s
               preverjanjem alkoholiziranosti voznikov in prevelike hitrosti. Ne glede na to, da
               minister za notranje zadeve dokazuje, da se prisotnost policistov na slovenskih
               cestah nič ne zmanjšuje, v Poslanski skupini SLS menimo da bi se morala znatno
               povečati. V tem smislu pozdravljamo odločitev ministra, da se bo povečalo preventivne
               in represivne dejavnosti z nadgradnjo in povečanjem, prisotnosti avtomatiziranih
               sistemov za nadzor prometa, ki bodo vseskozi nadzirali promet na najbolj
               izpostavljenih točkah. V Poslanski skupini Slovenske ljudske stranke bomo tudi
               podprli spremembe dopolnitev Zakona o varnosti v cestnem prometu, saj menimo da bodo
               edino kazni v kombinaciji s povečanim nadzorom dosegle svoj učinek in tako posledično
               večjo varnost cestnega prometa.</p>
               <p>Kljub delnemu strinjanju z navedbo vlagateljev interpelacije pa menimo, da to ni
               zadosten razlog, za ministrovo razrešitev in ga na tem mestu pozivamo, da te očitke
               zelo resno preuči in tudi ustrezno ukrepa.</p>
               <p>Kot rečeno, v tem uvodnem delu se ne bomo dotikali vseh očitanih nepravilnosti,
               ampak jih bomo poslanci Poslanske skupine SLS komentirali v nadaljevanju razprave.
               Kljub nekaterim tehtnim ugotovitvam vlagateljev interpelacije v Poslanski skupini SLS
               ne bomo podprli njihovega predloga, da se gospod Dragutin Mate razreši s funkcije
               ministra za notranje zadeve. S svojim pisnim odgovorom in s svojimi uvodnimi
               obrazložitvami nas je več kot prepričal, da svoje delo opravlja zakonito in v skladu
               z ustavo. Bomo pa z veseljem v nadaljevanju prisluhnili tudi še njegovim odgovorom na
               nekatere naše in druge pomisleke. Torej še enkrat, v Poslanski skupini Slovenske
               ljudske stranke bomo glasovali proti razrešitvi ministra Dragutina Mateja. Hvala
               lepa.</p>
            </sp>
            <sp who="SDZ4:KlavoraVasja">

               <speaker>PODPREDSEDNIK MAG. VASJA KLAVORA:</speaker>

               <p>Hvala lepa. Besedo ima gospod dr. Matej Lahovnik v imenu Poslanske skupine Zares.
           </p>
            </sp>
            <sp who="SDZ4:LahovnikMatej">

               <speaker>DR. MATEJ LAHKOVNIK:</speaker>

               <p> Hvala lepa. Spoštovane poslanke, poslanci, gospod predsedujoči, spoštovani gospod
               minister. Najprej prav, da vam, spoštovani gospod minister, iskreno čestitam v tiste
               dosežke, ki ste jih danes omenili. Za mnoge si zaslužite čestitke. Za uvedbo
               Schengena, za odpravo nalepk, čestitam vam. To so bile dobre poteze in prav je, da
               vas zato pohvalim. Še bolj je tudi prav, da vas pohvalim tudi v tem, da ste nedvomno
               ne samo se izkazali na teh področjih, ampak da ste pokazali danes, da ste tudi
               odličen politik, ki ga premore ta vlada. Namreč, vi ste v odgovoru na interpelacijo
               govorili o vseh drugih dosežkih, ki so gotovo pozitivni, spretno ste se pa izognil
               vsem očitkom v interpelaciji, vsem tistim stvarem, ki so pa dejansko bile zelo slabe.
               Vsem tistim stvarem, v katerih ste opustili dolžno izvajanje zakona in so nastale
               hude nepopravljive posledice. Spoštovane gospe in gospodje. Interpelacija je v
               takšnih primerih nujno orodje, ki ga mora opozicija uporabiti. Kadar minister opusti
               dolžno ravnanje, kadar krši zakon in nastanejo hude nepopravljive posledice, je
               interpelacija logičen akt. In zato smo vložili interpelacijo. Ne zato, ker se ne bi
               strinjali z mnogimi drugimi dobrimi stvarmi, ki jih je tudi naredil minister in to je
               treba priznati. Ampak nastale so tudi, soočeni smo bili tudi s kršitvami zakonov in
               nastale so hude nepopravljive posledice. Tega danes ne more nihče zanikati.</p>
               <p>In če grem po vrsti, najprej glede očitkov, ki seveda, žal moram reči zopet, niso
               bili argumentirano zavrnjeni, pa sem pozorno poslušal argumente ministra.</p>
               <p>Najprej kar se tiče nenadzorovanja varnostnikov in zasebno varnostnih podjetij.
               Argumenti notranjega ministra gospoda Mateja, da je na področju nadzora nad
               varnostniki in varnostnimi podjetji naredil vse potrebno, ne zdržijo resne strokovne
               kritike.</p>
               <p>Ministrova dolžnost je namreč zagotoviti takšne pogoje nadzora nad zasebno varnostno
               industrijo, ki bi seveda občutno zmanjšala nepravilnosti, ki smo jim priča v zadnjih
               letih in ki so vodile tudi do smrtnih primerov mladostnikov. Tisto, kar je zagotovo
               treba poudariti je, da je minister za notranje zadeve odgovoren, da zagotovi pogoje
               za učinkovito delovanje institucij, ki spadajo v njegov delokrog. In kljub temu je
               aktivno toleriral situacijo, da je vse do konca leta 2006 več kot pet tisoč
               zaposlenih zasebnih varnostnikov v okoli 130 varnostnih družbah nadzoroval le glavni
               inšpektor, ki mu je pri njegovem delu pomagal le še en inšpektor. Ko je septembra
               2006 vodenje inšpektorata za notranje zadeve prevzela nova generalna inšpektorica, ki
               je bila pred tem sodelavka notranjega ministra v obrambnem inšpektoratu, je bilo delo
               inšpektorata okrepljeno z dvema novima sodelavcema. To pomeni, da minister za
               notranje zadeve verjame, da lahko preko 6000 zaposlenih v zasebnem varnostnem
               sektorju ustrezno nadzorujejo trije inšpektorji. In potem se, spoštovane poslanke in
               poslanci sprašujemo, kaj se dogaja v slovenskih diskotekah. Kako je mogoče da je
               takšen nered na področju zasebnega varovanja, kako je mogoče da tudi mnogi najstniki
               pravijo, da se dogajajo mnoge sporne stvari, da se ne počutijo varno in kako je
               mogoče, da je slovenske starše strah poslati svoje otroke v diskoteke v takšnem
               neredu na področju zasebnega varovanja.</p>
               <p>Tisto, kar je treba posebej izpostaviti in kar je na nek način tudi bil neposredni
               povod, da je prišlo do interpelacije, je dejstvo, da so mnoge institucije, tudi
               Inštitut za javno upravo, ugotovile, da minister niti po treh letih ni izdal
               pravilnika o načinu opravljanja inšpekcije na področju zasebnega varovanja, niti v
               treh letih. Kar pomeni seveda nespoštovanje obveznosti, ki mu jo je naložil Zakon o
               zasebnem varovanju v 81. členu. Zakon je glede tega jasen in nedvoumen. Seveda,
               omenjeni inštitut na podlagi navedenega tudi ugotavlja, da minister ne izvršuje
               svoje, z zakonom določene pristojnosti na področju zasebnega varovanja. Minister ne
               izvršuje svoje z zakonom določene pristojnosti na področju zasebnega varovanja. V
               njegovem mandatu so se na tem področju zgodili najbolj tragični dogodki. V njegovem
               mandatu. V treh letih ni izdal niti ustreznega pravilnika, niti ni ustrezno ukrepal,
               kadar so ga na to pozivale tudi institucije, ki na tem področju delujejo, od Zbornice
               za zasebno varovanje, in mnoge druge institucije. Pa imamo jasne dopise, kjer so ga
               pozivali, naj odvzame tudi licenco podjetju VIP Varovanje. Ko je bil za to še čas, ko
               bi lahko preprečili tragične posledice, ki so se zgodile. Pa se nič ni zgodilo, nič,
               popolnoma nič. Minister je na nek način večkrat v javnosti poudaril, da ne bi mogel
               izreči začasnega ukrepa, ker tako ali tako ne bi bil pravnomočen in da ne bi imelo to
               nobenega smisla, ampak začasni odvzem licence, gospod minister, je začasni ravno
               zato, da se zavaruje življenje ljudi in za to ne rabi pravnomočne odločbe. To ne more
               biti nikakršno opravičilo. Začasni odvzem licence je po definiciji začasen, da se
               prepreči huda nepopravljiva škoda, ki lahko nastane. Pa se ni nič zgodilo. Popolnoma
               nič.</p>
               <p>Kasneje ste, spoštovani gospod minister, izrekli začasen ukrep v primeru VIP
               Varovanja. En mesec ga niste izvedli, v tem času pa je, ne boste verjeli, nastal
               nekakšen by pass in se je zgodilo, da so bili vsi zaposleni in pogodbe s podjetjem
               VIP Varovanje pač prenesene na podjetje SAVOY, ki je nemoteno nadaljevalo z
               upravljanjem svoje dejavnosti. Nastal je pač baypas in stvari gredo naprej po
               ustaljeni poti.</p>
               <p>Dva dni po začasni odredbi za VIP je SAVOY že dobil vsa dovoljenja za izvajanje
               zasebnega varovanja in v enem mesecu je bila obujena firma, ki sedaj opravlja to
               dejavnost naprej. V Poslanski skupini ZARES se sprašujemo, kako je mogoče, da v
               Sloveniji leta 2008, v državi, ki ponosno pravi, da predseduje Evropski uniji, kako
               je mogoče, da vlada takšen nered na področju zasebnega varovanja, ki pripelje do
               tragičnih posledic. Kako je mogoče, da si starši ne upajo niti več pošiljati svojih
               otrok v diskoteke. Kako je mogoče, da najstniki pravijo, da varnost ni ustrezno
               zagotovljena. Pa se nič ne zgodi. Praksa se nadaljuje nemoteno naprej. To so
               zaskrbljujoče stvari.</p>
               <p>Tudi če sedaj govorimo konkretno o tragičnem dogodku, ki se je zgodil pred Globalom.
               Dejstvo je, da storilca ni nihče prijel, ko je bil za to še čas. Storilec je sedaj na
               prostosti. Očitno policija ne zna ali noče ali ne zmore izvesti ustreznih ukrepov, da
               bi ga vendarle prijeli.</p>
               <p>Po mojih informacijah, ki sem jih pridobil neposredno od starša preminulega, mi je
               sam povedal, da je drugi storilec se še ne dolgo tega sprehajal na prostosti in je
               šele kasneje na intervencijo mnogih bil zopet priprt. Tudi to je Slovenija.</p>
               <p>Treba je seveda izpostaviti tudi nekatere druge primere, zaradi katerih je bila
               vložena interpelacija. Če govorimo o primeru Plut, ki je vsem zelo dobro znan, je
               dejstvo, da po mnenju mnogih, številnih pravnih strokovnjakov in poznavalcev sta
               policija in državno tožilstvo posredno odgovorni za smrt Ljubice Ulčar v tem primeru,
               saj je šlo za več nedopustnih napak. Ti pravni strokovnjaki menijo, da je imela
               policija več kot dovolj podatkov za utemeljeni sum za pridržanje Silva Pluta, medtem
               pa bi od Srbije in Črne gore morala pridobiti vse potrebne dokumente pa se nič ni
               zgodilo. Naša zakonodaja namreč od policije izrecno zahteva preganjanje kazenskih
               dejanj, ki jih naš državljan stori v tujini. V tem primeru pa je, to je treba
               priznati tudi ministru, ni odgovornost v celoti na njemu, odpovedalo tudi tožilstvo.
               Policija je namreč po prejetju obvestila iz Srbije obvestila, ki je pač kazalo na to
               kaj je pač takrat Plut zagrešil, tožilstvo ustno pozvala naj za Pluta odredi
               oseminštirideseturno pridržanje, da bi si s tem zagotovili čas za pridobitev ustrezne
               dokumentacije iz Niša. Tožilstvo se zgolj na podlagi ustne usmeritve ni odzvalo in
               smo zopet bili v situaciji, ko se ni zgodilo popolnoma nič. V nekem drugem primeru, v
               primeru Postojne je policija spremljala, nadzirala dejavnost znane družine,
               spremljala kdo je prihajal, kdo je odhajal, kje se gibljejo in ukrepala. V tem
               primeru, ko je obstajala tiralica, ko je bilo jasno, kakšen zločin je bil storjen na
               območju Srbije in da se ta oseba prosto sprehaja po območju Slovenije, ko je bilo
               jasno, da je zelo nevarna pa policija ni storila nič. Ustno so obvestili tožilstvo,
               tožilstvo pa na to ustno navedbo očitno tudi ni odreagiralo.</p>
               <p>Tudi to je primer iz Slovenije ne od kod drugod in dejansko je težko razumeti kako
               se lahko takšni dogodki dogajajo, ko pa imamo vse podatke. Vemo kaj je oseba storila
               v tujini, v tuji državi, v Srbiji, mediji so obširno o tem poročali, policija pa nič.
               Niti ni zagotovila nekega nadzora, ki bi lahko preprečil tragični dogodek. Naslednja
               stvar, ki jo je treba omeniti, je slabšanje prometne varnosti. Da se minister ne
               zaveda problema slabe varnosti cestnega prometa, je dokazal tudi z zadnjo novelo
               zakona, s katero je naloge, ki jih do tedaj opravljal Svet za preventivo in vzgojo v
               cestnem prometu Republike Slovenije in ki naj bi jih opravljala sicer še vedno
               neustanovljena Javna agencija za varnost cestnega prometa prenesel na Ministrstvo za
               promet in jih prekategoriziral v državne uradnike. Minister je v odgovoru celo
               zapisal, da se je Vlada Republike Slovenije odločila, da Agencije ne bo ustanovila,
               ker so ocenili, da bi za to porabili preveč denarja. Preveč denarja. V tej državi
               očitno ne varčuje minister Bajuk samo na socialnih transferjih, na tistih, ki so
               najbolj ogroženi zaradi visoke inflacije, in potem doseže presežek proračuna.
               Varčujemo tudi pri preventivi v cestnem prometu. Pa pravijo nekateri, da imamo
               razvojno naravnan proračun. Minister je torej ukinil edino organizacijo, ki je bila
               nosilka akcij na področju preventive in prometne vzgoje in ki je delovala kot
               samostojno telo od leta 1972. Ukinil je torej organizacijo, ki je bila nosilka akcij
               na področju preventive in prometne vzgoje, sedaj pa očitno pričakuje, da bodo državni
               uradniki naloge de facto ukinjenega sveta opravljali bolje in učinkoviteje kot Svet
               za preventivo in vzgojo v cestnem prometu, ki je imel zelo dolgo tradicijo in ugled v
               javnosti, pri čemer jim Vlada sploh ni pripravljena zagotoviti sredstev za njihovo
               delovanje.</p>
               <p>Naslednja stvar, ki bi jo na nek način bilo potrebno omeniti, pa k sreči ni vplivala
               na rezultat predsedniških volitev, je seveda Zakon o evidenci volilne pravice. Vsi
               vemo, kaj se je dogajalo, da na nek način minister ni ustrezno poskrbel za ažuriranje
               volilnih imenikov in da smo pred zadnjimi predsedniškimi volitvami v Sloveniji imeli
               nekakšno predstavo, ko je javnost ugotovila, da so se pošiljale glasovnice v tujino
               mrtvim dušam, da so se pošiljale glasovnice v tujino osebam, ki sploh niso slovenski
               državljani, da mnogi, ki pa so slovenski državljani, jih niso dobili in podobno. In
               na nek način sreča v nesreči ali v tej nespretni zadevi je, da je bil rezultat
               predsedniških volitev precej nesporen. Lahko pa se vsi vprašamo, kaj bi se zgodilo,
               če bi se v Sloveniji ponovila Florida iz leta 2004, ko je odločal vsak glas v ZDA, in
               kaj bi se zgodilo, če bi bili podobne situacije deležni v Sloveniji. Ob tako
               pomembnem dogodku in pravimo, da volitve so praznik demokracije, si država ne more
               privoščiti neažuriranih volilnih imenikov. Neažurirani volilni imeniki pač pomenijo
               izigravanje demokracije in te stvari so nedopustne, da se ne uredijo.</p>
               <p>Zadnje na nek način, pa nikakor ne najmanj pomembno je, da je vendarle treba
               opozoriti vsaj v tem Državnem zboru, ko smo bili v mandatu ministra Mateja deležni
               tudi dogodkov, ki očitno ostajajo za vedno skriti pod nekakšno preprogo in očitno
               javnost nikoli ne bo izvedela, kaj se je v resnici zgodilo. Gre za rop SKB banke. Se
               še kdo spomni ropa SKB banke, ki je bil izveden v skrajno čudnih okoliščinah, zelo
               nenavadnih okoliščinah? Edina rdeča nit, ki se vleče tudi skozi interpelacijo, s tem
               dogodkom je, da so zopet nekako čudežno odpovedale službe za zasebno varovanje.
               Govorimo zoper o vlogi ministrstva o nadzoru nad temi službami in govorimo o dogodku,
               ki je takrat močno pretresel Slovenijo, ker je bil dejansko dogodek, o katerem bodo
               mogoče nekoč posneli film ali pa bi že posneli film, ampak očitno tudi tisti, ki bi
               to storili, še danes ne vedo, kdo je režiser, kdo je scenarist in kdo bi pravzaprav
               sploh bil producent ropa SKB banke. Namreč, očitno je zelo veliko odprtih zadev,
               ostalo je zelo veliko neodgovorjenih vprašanj, pa nekako so stvari potihnile. Vse je
               ostalo odprto. In zopet je šla stvar pod preprogo kot mnoge druge zgodbe in afere. In
               da se razumemo, ministru ne očitam, da je neposredno povezan s tem, da ne bi kdo
               narobe interpretiral, ampak dejstvo je, če si minister za notranje zadeve in se zgodi
               tako škandalozna zadeva, tako pomembna zadeva, da stvar ostane odprta ob toliko
               odprtih vprašanjih, se mi pa zdi nedopustno.</p>
               <p>Tudi dogodki, o katerih sem prej govoril, ki so zelo se končali zelo tragično -
               primeri Lipa, Global, primer Plut - so povezani s celo vrsto odprtih vprašanj, na
               katere še vedno nimamo odgovorov. Še vedno nimamo nikakršnih odgovorov. Zadeve so
               precej nenavadne in prav zaradi tega ni nenavadno, da imajo ljudje občutek, da so
               varnostne razmere v državi poslabšujejo. Tudi to so dejstva, o katerih je potrebno
               spregovoriti.</p>
               <p>V Poslanski skupini Zares interpelacijo zoper ministra Mateja seveda podpiramo, bomo
               glasovali za razrešitev ministra. Predvsem menimo, da ne glede na rezultat
               glasovanja, ki zelo verjetno ne bo v korist razrešitve ministra, glede na izjave
               mnogih, menimo, da je potrebno, da smo v tem Državnem zboru ob tej priložnosti
               opravili razpravo, kaj se dogaja na področju varnosti v Republiki Sloveniji, kaj se
               dogaja v zvezi z nadzorom nad zasebnimi varnostnimi službami. To je očitno pomemben
               sektor, velik posel. Več kot 6.000 zaposlenih deluje v tem poslu, pa jih nadzorujejo
               le trije inšpektorji. Ogromni denarji se obračajo. Podjetje, ki je neposredno
               vpleteno v tragičen primer, ki ga na nek način odstranijo iz te dejavnosti z odvzemom
               licence, že čez dva dni kot: hip, hip, hip - strašen trik ustanovi by pass. Nastane
               nek by pass in se nanj prenesejo pogodbe in zaposleni in se naprej odvija dejavnost
               pod nekim drugim imenom. Te stvari so gotovo sporne. O teh stvareh je treba odkrito
               govoriti.</p>
               <p>Upam, spoštovane poslanke in poslanci, tudi tisti iz koalicije, da se vendarle
               strinjamo, da je področje zasebnega varovanja končno treba enkrat urediti. Tembolj
               zato, ker ti zasebni varnostniki prihajajo dnevno v stik z najstniki. Mislim, da ga
               ni starša v Republiki Sloveniji, ki ga ne bi skrbela neurejenost tega področja. Prav
               zato je pomembno, da imamo danes to razpravo. Prav zato je pomembno, da pogledamo,
               kje je prišlo do kršitev zakona, do opustitve dolžnega ravnanja s strani ministra, da
               se te stvari v prihodnje ne bi več dogajale. Tega, verjamem, si nihče v tem Državnem
               zboru ne želi.</p>
               <p>Spoštovani poslanke in poslanci, spoštovani gospod minister, kot sem dejal, v
               Poslanski skupini Zares interpelacijo podpiramo in bomo glasovali za razrešitev
               ministra za notranje zadeve gospoda Dragutina Mateja. Hvala.</p>
            </sp>
            <sp who="SDZ4:PečeSašo">

               <speaker>PODPREDSEDNIK SAŠO PEČE:</speaker>

               <p>Hvala lepa tudi vam. Stališče Poslanske skupine DeSUS bo predstavil poslanski kolega
               Vili Rezman. Izvolite.</p>
            </sp>
            <sp who="SDZ4:RezmanVili">

               <speaker>VILI REZMAN:</speaker>

               <p>Hvala lepa, gospod podpredsednik. Lep pozdrav vsem.</p>
               <p>Vse kaže, po tem, ko smo slišali nekaj uvodnih predstavitev, da bo napovedana dolga
               razprava tudi realizirana. Ampak to ni hudo, če bo dolgo trajalo, če se bodo iz tega
               tudi racionalne konsekvence potegnile, bolj hudo bo, če bo žolčna ali če bo taka, da
               bo pretirano potencirala bodisi slabosti, ki jih na noben način ni mogoče zanikati,
               bodisi ostrih ali takšnih, ki morebiti tudi nimajo zmeraj vseh razlogov za
               opravičila.</p>
               <p>Najbrž se bo posegalo, tako kot je bilo do sedaj, tudi v velike podrobnosti, ki so
               nekatere zelo boleče, predvsem zato, da se opozori na to, kaj se je slabega že
               zgodilo, kaj se naj ne bi. Bojim se ali pa upam, da to ne bo zlorabljeno za to, da bi
               dosegli določen vtis. Namreč vtis, kako se, kakor piše v interpelaciji, na nekaterih
               področjih vse razsuva do te mere, da je praktično že povsem nevzdržno. Ker če je
               tako, potem bi morali biti ukrepi bolj radikalni, potem bi bilo glasovanje za
               razrešitev ministra Mateja pač premalo.</p>
               <p>Mi smo v Poslanski skupini DeSUS seveda prebrali obe obsežni gradivi, ocenjujemo, da
               dajeta nekako podobo, ki bi ji lahko rekli Janusova podoba, podobo vratc, ki imajo na
               vsaki strani čisto drugačno sliko in ki kot da nimata povsem realnih kontaktov s
               stvarnostjo. Jasno je, da se pač ob takšni priložnostih, kot je interpelacija, stvari
               potencirajo, in jasno je tudi, zakaj. V Poslanski skupini DeSUS ne mislimo na takšen
               način sodelovati, radi bi zgolj povedali, da je kar nekaj očitanega od slabosti, tudi
               od napak treba vzeti v zakup, treba razmisliti, treba iskati ukrepe za odpravo ali pa
               za preprečevanje podobnih slabosti, da pa je na drugi strani nemogoče zanikati, da je
               bilo marsikaj tudi postorjenega, kar ne opravičuje slabosti. Mi ne želimo, tako kot
               je bilo danes že slišano, sodelovati v diskusiji na ta način, da bi zahtevali za
               tisto, kar je bilo dobro, priznanja za ministra. Malodane bi lahko dobili vtis, kot
               da se luknja za temelj, za spomenik zaradi določene zasluge - schengenske in podobne
               - že koplje. Na drugi strani pa ne želimo sodelovati tako, kot da bi kar pritegnili
               vsem najostrejšim kritikam in seveda zahtevanim konsekvencam.</p>
               <p>Razumemo, bi rekel, to razpravo tudi v kontekstu časa; ta čas je pač takšen, da je
               čas predsedovanja, ko so bodisi očitki bodisi priznanja bolj opazni, da je to čas
               predvolilnega oziroma volilnega leta, ko je to tudi potrebno delati, da se napravijo
               diference v prepoznavanju posamičnih strank oziroma političnih akterjev, in
               navsezadnje je to, kar ni najboljše, tudi čas neke vrste otrplosti v koaliciji zaradi
               pač nekaterih razhajanj, različnih stališč v zvezi s predlaganim ali pa v zvezi s
               tistim, kar je bilo že storjenega. Ampak za interpelacijo je pač jasno, da mora biti
               relativno ostra, neprizanesljiva in v tej interpelaciji so, če samo nekaj glavnih
               očitkov tudi jaz naštejem, očitki zelo resni.</p>
               <p>Torej, da Vlada oziroma ministrstvo oziroma minister kar po vrsti krši vrsto
               zakonov, ni blag očitek. To, da se terja objektivna odgovornost zaradi kršitve
               najbolj temeljnih človekovih pravic, svoboščin, ustavnih načel in tako naprej, seveda
               tudi ni blag očitek. Da se opuščajo dejanja, ki bi jih bilo treba izvajati, zato da
               bi se izvajale določene resolucije, ki so bile sprejete, plani, načrti v zvezi s tem,
               kako preprečevati negativne pojave v naši družbi - tudi to je relativno hud očitek.
               Iz teh premis, tisti, ki so podpisali interpelacijo zahtevo, seveda logično izvedejo
               zaključek, da so to težave ali nepravilnosti, ki so tako rekoč nepopravljivega
               značaja - in nekatere, če jih vzamemo na individualni ravni, seveda so, mi ne moremo
               nekaterih tragičnih dogodkov spremeniti, in da so te posledice takšne, da so za
               državo tako težke, da jih kot nepopravljive tudi moramo oceniti. Če to drži, potem bo
               zahteva, da minister Mate dobi razrešnico, gotovo preskromna, kajti ni mogoče vseh
               teh očitanih slabosti naprtiti samo na ena ramena. Zagotovo bi morala k tej
               odgovornosti biti pritegnjena tudi vsa Vlada, ne nazadnje tudi vsa koalicija. Ni
               mogoče reči, da je minister Mate sam kriv za omenjano slabšo situacijo na področju
               varnosti v cestnem prometu, ali za slabo sodelovanje z državnimi organi, ali pa z
               organi na ravni lokalne skupnosti, kar je bilo tudi omenjeno. Ni mogoče reči, da je
               sam kriv za neizvajanje nacionalnih programov ali za siceršnjo - pač ponavljam izraz
               - katastrofalno stanje na tem področju. Ampak smisel interpelacije je v tem, da se
               čim bolj ostro in jasno izpostavijo slabosti; da je to, kar je interpelirano, dobro
               ciljano in da se ta ostra diskusija ustrezno odraža v javnem mnenju.</p>
               <p>Govorilo se je že doslej, in se bo tudi v nadaljnjih urah najbrž, o številnih
               primerih, za katere bi lahko rekli <q>"deja vu"</q>. O tem smo že marsikaj tudi govorili,
               marsičemu oporekali ali marsikaj podprli. Gotovo pa to, ta interpelacija, pomeni nek
               pritisk, relativno močan na ministra, na ministrstvo, na Vlado, na koalicijo.
               Poslanska skupina DeSUS in DeSUS kot stranka so Vladna koalicija, so v Vladni
               koaliciji in je najbrž jasno, da bomo ravnali kot Vladni partner, kljub temu da
               priznamo, da so bile tudi nekatere, kar številne slabosti, takšne, ki jim ni mogoče
               oporekati, da so se zgodile. Vendar pa seveda ne kanimo podreti razrešnice, ne kanimo
               podpreti predlaganega sklepa, ker bi to tudi bilo nekako nelogično za koalicijsko
               stranko. Tudi če bi eventualno naša poslanska skupina to storila, to seveda ne bi
               imelo efekta izglasovanja sklepa, kakršen je predlagan. Radi bi pa rekli, da zagotovo
               ni tako, da smo vsi, ki smo bili dolžni kaj storiti, na čelu z ministrom Matejem,
               naredili vse, kar je bilo potrebno, da ni bilo nobenih slabosti, da ni bilo nobenih
               napak. Mi bolj računamo na to oziroma smo prepričani v to, da te slabosti in te
               napake niso bile načrtovane, da ni bilo to, bi rekel, z kakim neopravičljivimi cilji
               usmerjeno, ampak da so pač to napake, ki se dogajajo, tudi v bodoče se bodo godile,
               ki so nezaželene in ki jih moramo poskušati v bodoče preprečevati in odpravljati.</p>
               <p>Naj za sklep nekoliko poenostavljeno povem, ker je pač bilo govorjeno o tem, da si
               danes starši ne upajo, da se boje pošiljati svoje otroke v diskoteke. Ja, najbrž je
               res tako. Moji otroci so hodili v diskoteke pred 10-timi in več leti, tudi takrat je
               bilo nas, starše strah, nekateri jih tudi nismo tja pošiljali, ampak jim tega nismo
               preprečevali, ampak nekaj strahu, nekaj bojazni pred nepravilnostmi se bomo morali
               zmeraj zavedati. Teh ne bo nikoli umanjkalo. In sami moramo s celostno kulturo
               prispevati k temu, da jih bo čim manj. Prvi v vrsti seveda so pa tisti, ki so po
               svojih funkcijah za to zadolženi. Torej naj ponovim: mi interpelacije ne bomo
               podprli, ne bežimo pa pred težavami, ki so tudi nam jasne, in ne bežimo pred
               odgovornostjo za to, kar je bilo morebiti tudi slabega, spregledanega ali
               nestorjenega.</p>
            </sp>
            <sp who="SDZ4:PečeSašo">

               <speaker>PODPREDSEDNIK SAŠO PEČE:</speaker>

               <p> Hvala lepa. Stališče Poslanske skupine SNS bo predstavil poslanec Zmago Jelinčič
               Plemeniti.</p>
            </sp>
            <sp who="SDZ4:JelinčičPlemenitiZmago">

               <speaker>ZMAGO JELINČIČ PLEMENITI:</speaker>

               <p>Hvala lepa in lep dober dan vsem skupaj. Govori se, da so policisti v glavnem
               inkasanti. Pa marsikaj od tega je res. Govori se, da je Schengen prinesel
               maltretiranje lokalnega prebivalstva - in tudi to je res. Govori se, da načelniki
               policijskih postaj ne stojijo za svojimi policisti - in tudi to je res. In še
               marsikaj je res. Res je tudi to, da se policisti bojijo Ciganov in se ne upajo
               reagirati takrat, ko bi morali reagirati. Pa vendar sodim, za to ni kriv direktno
               minister Mate. Zagotovo je marsikaj neurejenega v slovenski policiji in če kaj lahko
               zamerim ministru Mateju, je to, da ni sčistil starih kadrov. Stari kadri so tisti, ki
               v policiji še vedno vlečejo tisto miličniško linijo in pravzaprav iz tega ven
               ostajajo zadeve Plut, Global, Ambrus, SKB in še kakšna druga nerazčiščene in
               nerešene. Lahko bi rekel, da v nekaterih primerih so ti stari miličniški kadri celo
               vpleteni v kakšne zadeve. Mislim, da se bo počasi pokazalo, kdo je imel prste zraven
               in zakaj ni reagiral tako, kot bi moral reagirati. Konec koncev, pri zadevi Ambrus
               smo videli, kateri gospodje so imeli zraven prste in zaradi takšnih ali drugačnih
               tudi sorodstvenih povezav se zadeve niso reševale. Zanimivo je, da so lokalni
               prebivalci navkljub vsemu zdaj zadovoljni, kako se je rešilo s Strojanovimi, ampak
               zadovoljni so zato, ker jih nimajo več tam. Država ne more biti zadovoljna, kajti
               Cigani so še vedno privilegirani in Strojanovi so za nagrado dobili približno 340
               tisoč evrov, toliko je razlika med vrednostjo njihovega ozemlja, tam kjer so bili v
               Ambrusu, in ozemlja in objekta, ki so ga dobili od države. Danes so prebivalci
               Ambrusa in okolice poslali dopis. V enem delu piše takole: <q>"Prebivalci Ambrusa in
               mnogih okoliških krajev smo se 15 let zaradi stalnih kraj premoženja, vlomov v naše
               domove, nasilništva in strahu za lastna življenja s strani družine Strojan in
               obiskovalcev njihovega tabora počutili za manj vredne državljane Slovenije. Glavno
               krivdo za takšno stanje smo pripisovali organom pregona, ki morajo prvi ukrepati ob
               kršenju zakona, čeprav svojo odgovornost nosijo tudi sodstvo in socialne službe. Po
               zadnjem poskusu umora našega sokrajana smo dokončno izgubili zaupanje v pravno
               državo. Prisiljeni smo se bili samoorganizirati v lastno zaščito in zahtevati
               dokončno ureditev nevzdržnih razmer. Zadeve so se do neke mere uredile s tem, da so
               odšli, in"</q> - tako naprej pišejo prebivalci - <q>"smo sčasoma izgubljeno zaupanje
               pridobili nazaj, zato se ministru Dragotinu Mateju zahvaljujemo."</q></p>
               <p>Ta dopis vsebuje seznam 959 podpisov krajanov krajevne skupnosti Ambrus, Krka in pa
               Zagradec, kar tudi nekaj pomeni: da se je nekaj naredilo in nekaj storilo. Pa vendar,
               če lahko čestitamo ministru Mateju za to potezo, moramo tukaj omeniti tudi sodno
               oblast, ki pa dejansko nič ne stori na tem področju. Že preko 800 kazenskih ovadb za
               kazniva dejanja družine Strojan sodstvo ne sankcionira. Res pa je tudi, da se
               policaji po Dolenjskem ne upajo prijavljati Ciganov za kazniva dejanja, kajti Cigani
               jim grozijo, da jih bodo pobili, da jim bodo potolkli njihove družine, da jim bojo
               zažgali hiše in podobne zadeve. Morda bi tukaj minister Mate moral storiti nekaj, da
               se v takih primerih pooblastila policistom povečajo, da lahko uporabi, recimo,
               strelno orožje z gumijastimi naboji, če ne kaj drugega. Kajti Cigani <q>"vžgejo nazaj"</q>
               kar lepo s kalašnikovo. Mislim, da še zdaj niso <q>"ofrajhali"</q> sprednje strani
               policijske postaje v Metliki, kjer je en Cigan to naredil.</p>
               <p>Seveda, čestitka ministru Mateju za kontrolo Strojanovih v Postojni. Le zakaj bi
               bilo to sporno, če lahko policist ustavi na cesti kateregakoli od nas in zahteva od
               njega dokumente, vozniško in podobno. Za te Cigane in tudi druge vemo, da vozijo brez
               <q>"šoferskih"</q> izpitov, kar je seveda vprašljivo, kako lahko nek nepismen Cigan sploh
               naredi <q>"šoferski"</q> izpit in tankajo na <q>"pumpah"</q>, ne plačajo ničesar. Če kdo zahteva
               plačilo, ga ponavadi pretepejo ali še kaj podobnega. Ali če že gredo s policijskim
               spremstvom v Ljubljano, potem si napolnijo bencinske tanke na ta način, da policisti
               to plačajo s službeno Magna kartico. To pa je zagotovo tisto, kar mora minister Mate
               urediti.</p>
               <p>Rekel sem že o nestrokovnih kadrih. Policija je polna nestrokovnih in političnih
               kadrov še iz starih časov. Kot primer lahko navedem veliko neumnost, ki se je zgodila
               v času gospoda Bohinca, ko je uvedel pupilometer. namesto preliminarnih testerjev za
               odkrivanje drog, kar je bilo že takrat predlagano s strani Slovenske nacionalne
               stranke.</p>
               <p>Šef prometa na Generalni policijski upravi Ljubo Zajc, sedaj je na Ministrstvu za
               promet, je določil, verjetno po nalogu takratnega ministra Bohinca, da se uvedejo
               pupilometri. Če kdo misli, da je to kakšna sofisticirana naprava, se moti. To je en
               kartonček z luknjicami in policaj pride k človeku in mu gleda skozi luknjico, kako
               veliko zenico ima in potem ugotavlja, ali je kadil marihuano ali si je <q>"špricnil"</q>
               heroin, ali je na metadonski terapiji, ali je kakšne dizajnerske droge jemal, ali ima
               samo sladkorno in si je dal, ali pa ima kakšne bolezni oči in je bil pri oftalmologu,
               ki mu je dal kapljice atropina v oči ali kaj podobnega. Skratka, take idiotizme so se
               šli gospodje in upam, da bo minister to spremenil in popravil. Danes se količina drog
               ugotavlja z enostavnim brisom ali potu ali da se ne bi dotikali človeka, kajti
               marsikdo bi skočil pokonci, da je motena integriteta določenih ljudi, če se ga
               dotakne policist, se mu da pihati in potem se z ustnika pobere tisti bris in ravno
               tako se lahko ugotovi. Danes je že v teh novejših aparaturah že devet različnih drog.
               Ampak to je tisto, kar mora Mate spremeniti.</p>
               <p>Recimo, tudi nezakonita uporaba raznih tajnih sodelavcev. To je še vedno ostalina
               starih miličniških časov, ko je bil miličnik tisti, katerega beseda je veljala za tri
               navadne državljane. Če je rekel miličnik, je bilo to sveto. Vse drugo, če si dokazal,
               to ni nič pomembno. Miličnik je rekel tako. Uradna oseba. Na žalost je pri
               marsikaterem uslužbencu Ministrstva za notranje zadeve in Policije to razmišljanje še
               vedno v glavi. Kajti gospodje so še po večini - ali pa v mnogih slučajih še iz tistih
               časov. In potem se zgodi to, kot se je zgodilo meni osebno, ko je bivša Združena
               lista preko gospoda Bohinca in pa gospe Rihtarjeve hotela meni dokazati, da sem
               prodajal nekakšno nacionalno blago, in ko so mi poleg nezakonitih tajnih sodelavcev,
               ki so jih seveda bogato nagradili, ne bom rekel plačali, honorar so jim plačali,
               ampak honorar je bil še malo povišan, za politično nagrado, ker so <q>"zajebavali"</q>
               Jelinčiča. Vso to zadevo je vodil učitelj telovadbe. Kako bo učitelj telovadbe kaj
               sploh vedel o numizmatiki, o pravu in o čem še vse skupaj? Lepo vas prosim! To je bil
               nivo slovenske policije in na žalost je ta nivo še v veliki meri ostal. Tukaj je
               tisto, kar je potrebno spremeniti. Predstavljajte si, da nek učitelj telovadbe lovi
               nekega gospodarskega kriminalca z magisterijem na ekonomiji, pa mogoče še z
               doktoratom. Ja, lahko ga lovi 16 tisoč let, pa ga ne bo ujel, mogoče, če hitreje
               teče, ampak to ne gre skupaj. Učitelj telovadbe res mogoče hitreje teče kot tisti
               ekonomist, ampak celo policaji lahko vedo, da tek na kratke proge ni enako kot ujeti
               nekoga pri kaznivem dejanju.</p>
               <p>Seveda je bilo storjenih nekaj napak, zagotovo je velika napaka tisto vročanje
               glasovnic v tujino. Vendar vložen je zakon o spremembi zakona o volitvah v Državni
               zbor in za predsednika države Slovenije. Tam se je dogajalo vse mogoče, tam res so
               bile pošiljane glasovnice brez zahteve, po nekem čudnem seznamu, na katerem so bile
               mrtve duše; skratka, že davnaj umrli. Potem so bili ljudje, ki niso bili več
               državljani ali pa sploh niso bili državljani Republike Slovenije, ljudje, ki so se
               dvakrat ali trikrat preselili, pa so na različne naslove dobili na isto ime svojo
               glasovnico. Po drugi strani pa je bilo kar nekaj takih ljudi, ki niso dobili oziroma
               ki niso mogli glasovati zaradi tega, ker niso zahtevali, da jim pošljejo glasovnico.
               Skratka, gre za eklatantno neenakost pred zakonom, kajti, recimo, v zaporih, v domih
               za ostarele občane so morali poslati zahtevo, po kateri so potem dobili glasovnico,
               da so lahko glasovali. Po svetu pa smo razpošiljali celo vrsto teh dokumentov in
               papirjev, iz katerih so se nekateri norčevali, jih pošiljali nazaj, metali v smeti
               ali pa verjetno še vedno krožijo v kakšnih zbirateljskih arhivih kot artefakti, s
               katerimi se bodo čez čas norčevali vsem skupaj.</p>
               <p>Problematika je zagotovo tudi na področju cestnih, cestnoprometnih predpisov in v
               kratkem bomo razpravljali o tej zadevi. Seveda se gre po liniji najmanjšega odpora in
               to je tisto, da se bodo kazni povečale. S kaznovalno politiko se ne naredi ničesar!
               To dokazuje zakon, ki smo ga pred časom sprejeli, in ob sprejemu zakona, ki je ravno
               tako poviševal kazni in ravno tako zniževal hitrosti. Kaj smo dosegli? Povečano
               število smrtnih žrtev. Tukaj se strinjam s predgovorci, ki pravijo, da je bila velika
               napaka ukinitev tistega instituta, ki je skrbel za preventivno varnost v cestnem
               prometu. Pa vendar tudi tista inštitucija ni opravljala svoje naloge, kajti pošiljati
               naokrog razne zloženke, to je premalo. Človek bi pričakoval, da bi policaj prišel v
               šolo in da bi tam morda več razredov skupaj in bi jim razlagal, kaj se sme, česa se
               ne sme, kaj so cestnoprometni predpisi, česa se je treba držati in česa se je treba
               bati. Tega nimamo pri nas. In na žalost se izobrazbeni nivo običajnih policistov
               znižuje. Zakaj? Zato ker mislijo, da je policija lahko čisto vsak. Jaz pa vseeno
               mislim, da ne more držati tisto, kar nekateri pravijo, da gre za policaja tisti, ki
               ni dosti dober za mesarskega vajenca. Jaz še zmeraj mislim, da policaj mora imeti
               nekaj v glavi, kajti drugače ne more presojati med tem, kaj je prav in kaj ni prav.
               Zatorej čaka tukaj ministra še veliko dela. Še ogromno dela, da bo te zadeve spravil
               na eno osnovo, ki bo trdna in ki bo zagotavljala Sloveniji in Slovenkam in Slovencem
               ter državljanom varno življenje znotraj naše države. Drugače se bo zgodilo to, da
               bomo morali za svojo varnost poskrbeti sami. Listina Združenih narodov dovoljuje celo
               organiziranje za zaščito lastne varnostni. A potem, ko nam bodo, recimo, da sedaj
               kradejo samo še baker. No, vse žlebove so pokradli, zdaj kradejo že bron, slovenskih
               spomenikov bo vedno manj, če bo še kakšen ostal in ko bo zmanjkalo brona - kaj bodo
               kradli? Ja ne vem, kaj drugega. In takrat, ali se bomo samoorganizirali pa jih
               čakali? In glede na to, da so Cigani do zob oboroženi, ali se bomo tudi mi
               oboroževali za ta namen ali kaj. Mislim, da tukaj je treba nekaj narediti. Treba je
               predvsem uporabljati iste vatle za ene in za druge. Kajti, če se lahko zgrabi nekoga,
               ki je šel pri rdeči luči čez cesto ali pa - zadnjič je prišla k meni ena starejša
               občanka iz Ljubljane in je rekla, da sta jo policaj in policajka, točno tako je
               rekla, zagrabila, ko je šla izven prehoda za pešce čez cesto, zato da bi imela do
               avtobusne postaje bližje. In sta jo maltretirala 15 minut. Saj, tistih, ki so iz
               Globala prišli, se pa niso upali prejeti! Baje tistega gospoda, ki je sedaj v Bosni
               in svobodno leta naokrog, ga niso zagrabili, zato ker je bil tajni sodelavec policije
               - naj bi bil, vsaj tako se govori. Tukaj je tista napaka in tukaj je tisto, kjer se
               lomijo kopja. Kajti, še enkrat pravim, v glavnem gre tukaj za tiste stare kadre, ki
               uporabljajo miličniške metode, ki so jih uporabljali v časih v bivši državi. Ni tako
               daleč od tiste države, recimo, 17 let približno. In tisti, ki so bili takrat v
               policiji, so se naučili razmišljanja po tistih normah. In kar se Janezek nauči, to
               Janez zna. In tako pač je. Zato ni čudno, da se zadeva še ne more postaviti na trdne
               in pravne temelje.</p>
               <p>Saj, še cela vrsta drugih zadev je. Še cela vrsta. Prej je bil omenjen tudi rop SKB
               banke. Po mojem mnenju gre tukaj za vpletenost policije tudi v ta rop. Nemška
               obveščevalna služba BNV Bundesnachrichtendienst, naj bi imela posnetke, da je bila
               pred SKB banko takrat parkirana policijska marica. Z naše strani se nihče nič kaj
               dosti ne potrudi, da bi odkril, ali je to res, zakaj je to tako, kako je to tako in
               tako naprej. Morda so zadaj kakšne politične zadeve. Kdo pa pravi, da v tistih
               dosjejih oziroma v tistih sefih niso bili notri kakšni dosjeji, ki so jih nekateri
               gospodje na vsak način želeli dobiti ven, jih skriti, uničiti ali pa prenesti na bolj
               varno mesto? Kajti, vse je tako čudno potihnilo, tako čudno se je odrinilo na stran.
               Zanimivo pa je, da so tisti roparji, ki naj bi pobrali, recimo, dragulje ali
               gotovino, to pustili na tleh. Ja kaj so pa potem pobrali? Verjetno načrtov za atomsko
               bombo ne več, kajti to je poznana zadeva, ampak so iskali potem kakšne druge stvari.
               Iskali so povezave, imena in verjetno dokazila o kakšnih finančnih sredstvih, ki so
               šla tja, sem, gor in dol. In kaj se je s tem zgodilo? Nič! In to, rop se je zgodil 1.
               novembra leta 2005, od takrat je minilo že ogromno časa in zato pravzaprav je tudi
               smešno, da današnji vlagatelji interpelacije govorijo tudi o ropu SKB banke, češ da
               je to grozljiva zadeva. Seveda je grozljiva zadeva, samo človek bi pričakoval, da bi
               zaradi te grozljive zavede interpelacijo vložili, recimo, v začetku leta 2006, ne pa
               6 mesecev pred volitvami.</p>
               <p>Po mojem mnenju gre pri tej interpelaciji za pridobivanje volilnih točk, navkljub
               vsemu temu, kar sem povedal, kar je treba popraviti. Popraviti je treba marsikaj,
               ampak na tak način, da bomo podprli interpelacijo zdaj, 6 mesecev pred volitvami,
               mislim, da ne bo šlo. Zato v Slovenski nacionalni stranki interpelacije ne bomo
               podprli. Hvala lepa.</p>
            </sp>
            <sp who="SDZ4:PečeSašo">

               <speaker>PODPREDSEDNIK SAŠO PEČE:</speaker>

               <p>Hvala. Poslanski kolega Boštjan Zagorac bo predstavil stališče Poslanske skupine
               nepovezanih poslancev. Izvolite.</p>
            </sp>
            <sp who="SDZ4:ZagoracBoštjan">

               <speaker>BOŠTJAN ZAGORAC:</speaker>

               <p>Hvala za besedo. Spoštovani predsedujoči, spoštovani prisotni. Kdor dela, tudi
               greši, ampak težava se pojavi takrat, ko je napak več kot zasluženega dela. Danes je
               pred nami interpelacija o delu in odgovornosti ministra za notranje zadeve gospoda
               Dragutina Mateja, da ne bo pomote. Gospoda Dragutina Mateja interpeliramo in nobenega
               drugega ministra, od kadarkoli prej, zato da ne bo kakršne koli pomote. Interpelacija
               - ne vem, zakaj večina mojih predhodnikov smatra, da ima nek negativen prizvok. Gre
               za možnost, ko se lahko v tem parlamentu pogovarjamo o tem, kako je nek minister na
               določenem področju opravljal svoje delo: ali ga je opravljal dobro, ali je naredil
               kakšne napake, ali je morebiti kršil tudi zakon. Ni prva interpelacija v tem mandatu.
               Ministri so v tem trenutku kot osebe, ki so na nekem zagovoru pred komisijo v šoli.
               Res da je ta komisija pristranska, ampak so na zagovoru. Ravnatelj šole je kar nekaj
               ministrov, še preden so se lahko zagovarjali, sam izključil. Verjetno zaradi tega,
               ker so imeli prevelike grehe in jim ni dovolil zagovora v tej hiši.</p>
               <p>Izgovori o tem, kdo spoštuje kakšno partnerstvo, moram reči, vsaj za Poslansko
               skupino nepovezanih poslancev, imenovano Lipa, se nam zdijo popolnoma brezpredmetni.
               Nismo ne člani partnerstva, tudi sam nisem imel nikoli možnosti vplivati na
               kakršnokoli partnerstvo in pa o nekem paktu - v narekovaju - o <q>"nenapadanju"</q>, ki bi
               naj ga nekdo podpisal, se mi zdi popolnoma brezpredmetno govoriti. In govoriti, da je
               interpelacija ali pa ta podpis mrtva črka na papirju. To bi pomenilo, da teh šest
               mesecev lahko vsak minister te Vlade počne dobesedno, kar hoče in ne bo poklican
               nikoli na odgovornost v teh šestih mesecih, tudi če krši zakon ali pa ustavo.</p>
               <p>Ampak če se vrnem na vsebino interpelacije. Prva točka, ki se očita pristojnemu
               ministru - Zakon o zasebnem varovanju. Spoštovani gospod minister, ta zakon ste
               vložili v parlamentarno proceduro, na njega se je zgodil veto. Veto je uspel. Potem
               ste zaradi tega, ker v zakonu piše, da enak ne sme biti vložen, zamenjali eno besedo
               in ga vrnili nazaj, ker ste vedeli, da imate moč v tem parlamentu in da bo zakon
               izglasovan. Vsebinsko niste spremenili popolnoma ničesar, vsebinsko niste naredili
               nobenega koraka naprej.</p>
               <p>Moram reči, da spoštujem vašo funkcijo in vaše delo. Ampak, minister, tako kot mi,
               tudi vi niste vseved in včasih je, bom rekel, dobro prisluhniti kakšnemu dobremu
               predlogu in če kje, vsaj pri tem zakonu, spoštovani gospod minister, je bilo teh
               dobrih predlogov kar nekaj. Ta vaša, bom rekel, neposlušnost, nesprejemanje dobrih
               predlogov, vas enači s to Vlado. Ta Vlada a priori zavrača vse: bodisi dobro bodisi
               slabo. Če prihaja iz vrst opozicije, absolutno zavrača vse. In to vas enači s to
               Vlado, čeprav ste na startu, vsaj zame bili nekaj več v tej Vladi, če ne drugega,
               prihajate z mojega konca in tam imamo vsi ravne hrbtenice, ampak sčasoma se je
               pokazalo, da Ljubljana ali pa ministrski položaj lahko negativno vpliva na
               kogarkoli.</p>
               <p>Politizacija vrha policije. Tudi to se je dogajalo, spoštovani gospod minister,
               tudi, ko ste omenjali kazni in pa globe. 19 % glob za prometne prekrške bi naj
               vplivalo na to, da bi se prometni prekrški zmanjšali. Pa saj policisti niso
               inkasanti. Ne nazadnje so premalo plačani za svoje delo. Jaz ne vem, s kakšnimi
               prijemi ste jih umirili. Ampak, ko smo sprejemali Kazenski zakonik, ki ga je
               predlagala spoštovana kolegica Barbara Žgajner Tavš, ste rekli, da višina kazni ne
               vpliva na število kaznivih dejanj. Danes, v svojem nagovoru nam, poslancem, ste
               rekli, da ker smo zvišali kazni za prometne prekrške, se je njihovo število
               zmanjšalo. To so različna stališča in pa dvoličnost te Vlade, v katero ste vi, žal,
               tudi zabredli in vam ne dovoli svojega razmišljanja. Sam sem nekoč z mojimi kolegi
               bil v takem položaju, ampak smo obdržali hrbtenico.</p>
               <p>Ko ste govorili o gospodarskem kriminalu, kako uspešna je policija na področju
               gospodarskega kriminala. Dajte mi povedati, spoštovani gospod minister, pa ne bom šel
               na tisto nizkotno obravnavo o tem, da tudi pri odkrivanju teh dejavnosti se pojavlja
               nek vladni klientelizem. Ampak, dajte mi povedati. Ko je šlo za svetovanje za
               Pediatrično kliniko v Ljubljani v višini 1,4 milijona evrov, koliko kazenski ovadb in
               na podlagi česa so bile izdane zoper, pa bom z imenom operiral, gospoda Zavrla.
               Verjamem, da mi boste odgovorili, ker vem, da imate še 90 minut časa.</p>
               <p>Če grem na Zakon o evidenci volilne pravice. Tam se je zgodila ta groza, kjer se je
               na vse kriplje poskušalo favorizirati enega kandidata, ker govorimo o predsedniških
               volitvah in se je volilne lističe pošiljalo kar tako. Šli ste po članskih izkaznicah,
               pa kdo ima kakšno žlahto kje zunaj, ste mu to zunaj poslali, ne da bi vedeli, ali
               sploh tam živi, ali še sploh živi, ali kjer pač koli živi.</p>
               <p>Kar se tiče tako imenovanega zloglsnega primera, ki se vam je zgodil v Ambrusu. Ne
               bom ocenjeval dela policije, bom ocenjeval način, na podlagi katerega, spoštovani
               gospoda minister, ste policijo zvabili tja. Lahko mi zatrjujete danes tukaj za
               govornico, jaz pa vam, da je bila policija tam v redni sestavi, ampak, poglejte
               posebna enota policijske postaje s štajerskega konca, je prišla tja, ker je dobila
               vabilo, da se pripravljajo na operacijo Evro. Jaz ne vem, če se je Slovenija takrat
               bala, da bi Strojanovi kakorkoli ukradli evro ali pa preprečili njegovo uveljavitev v
               naši državi, tudi prav, ampak potem nam to povejte. In težko me boste prepričali
               drugače, zaradi tega, ker sem videl in pozive in vabila, kako so ti policisti bili
               vabljeni na ta sklic, brez da bi jim dali kakršenkoli dodatek, da so tam štiri dni
               vedrili, na tistem smetišču, ker so varovali, karkoli so pač varovali.</p>
               <p>Kar se tiče samega zagotavljanja varnosti v naši državi, ki se je tako ali drugače
               po vašem prepričanju povečala, vam predlagam, pa smatrajte to kot zelo dobronameren
               predlog s strani Poslanske skupine nepovezanih poslancev, samoimenovane Lipa, dajte
               narediti eno predstavitev celostne podobe na področju zagotavljanja varnosti v naši
               državi. Dajte jo narediti. Vsako leto, ko naredite, pa dajte dvakrat na leto, pa bo
               mogoče uspešno. Jaz vam lahko povem za Maribor ali širšo štajersko okolico, kjer se
               je ta situacija drastično poslabšala. Mene ne zanimajo odstotki, zanima me realno
               življenje. Odstotke lahko nekdo napiše zato, ker vi kot minister tako rečete, da
               morajo biti odstotki takšni. Realno življenje, gospod minister, je drugačno. Moji
               predhodniki so v veliki meri ali pa eden od predhodnikov je v veliki meri prelagal
               vse na stare čase. Spoštovane kolegice in kolegi, stari časi so tri in pol leta mimo,
               kolikor ta Vlada ni bila sposobna popraviti vsega, kar je bilo slabega v starih
               časih, je to njena napaka, njena nesposobnost in njena napaka, kar je še dodaten
               razlog, da se interpelacija podpre, kot 7. točko bi jo lahko navedli. Ne se več
               zgovarjati na stare čase! Če niste bili v treh letih in pol sposobni karkoli narediti
               na področju tega, kar so v starih časih naredili slabega, potem niste vredni vladanja
               v tej državi. Tri in pol leta je dovolj časa.</p>
               <p>Kar se tiče tega inštituta, kot je eden mojih predgovornikov dejal, da je bil
               ukinjen. Ni bil ukinjen, bil je vrnjen oziroma podvržen ministrstvu in policiji, ni
               več samostojen in to je izvirni greh, ki se očita ministru Mateju v interpelaciji.
               Zato ker pod vplivom Vlade, pod vplivom ministra ta inštitut več ne bo mogel
               nepristransko izvajati svojih nalog. Treba je dobro prebrati, treba se je z dejstvi
               seznaniti, ne kar govoriti nekaj na pamet, da smo kaj ukinili. In ta minister ni
               ukinil ničesar, samo vrnil je pod okrilje Vlade. In to je napaka, ko gre za varnost v
               cestnem prometu.</p>
               <p>In če se še malo za konec ustavimo pri varnosti v cestnem prometu , vsaka žrtev v
               cestnem prometu je odveč, s tem se strinjava oba. Skupaj z ministrom za promet,
               pravite, da počnete določene projekte. Na vsaj petnajst pobud z moje strani kot
               poslanca Poslanske skupine nepovezanih poslancev, imenovane Lipa, sem dobil odgovore,
               da Vlada o tem ne razmišlja, ker ima druge projekte. Tudi o tem, da je potrebno v
               trojanskih tunelih najprej zagotoviti varnost ljudi, šele potem se pogovarjati o
               krivcu in o tem, kdo bo kaj plačal. Tudi tam so smrtne žrtve. Po predlogih z moje
               strani o tem, da se naj tovorni promet, ki ste ga tudi omenili kot izvirni greh, reši
               na drugačne načine. Tudi na področju Slovenskih železnic bi se dalo kaj narediti. Ste
               mirno zavračali vse takšne pobude, ker so neizvedljive. SOS pasi, ki so tako pomembni
               na slovenskih avtocestah, sem dobil odgovor tudi od novega ministra - zaradi
               pomanjkanja denarja in slabega načrtovanja tistih, ki jih je ta Vlada, ne prejšnja,
               najela od Lendave do Maribora, ne bo dovolj zakonsko določenih odstotkov odstavnega
               pasu, in tudi ne počivališč. Če so to koraki, katere sta načrtovala, potem resnično -
               bog pomagaj. Radarji, ki ste jih omenjali, jaz vam povem, da stari avtomobili, ki jih
               postavlja policija ob rob cestišča, so več ali manj težava in ne rešitev. Vsak, ko
               zagleda bel avto na avtobusni postaji, avtomatsko zavre, tudi če ni to namen v tem
               trenutku. Saj vem, da v mojem kraju ste redno postavljali enega citroena na avtobusni
               postaji in je povzročal kaos in večjo nevarnost kot pa resničen radar oziroma
               policijska kontrola, ki bi se tam pojavila. Tudi radarji na avtocesti med Mariborom
               in Ljubljano, kjer se dnevno vozim. Pa koga zastrašujete s tistimi znaki meritev
               hitrosti, pa prazen radar! Če že imate namen, postavite radarje. V proračunu, ste
               sami zagotovili, da imate dovolj denarja, da je ta Vlada pametno načrtovala denar.
               Napolnite te radarje, pa bodo vsi odseki, bom rekel, zadovoljeni in se bo vozilo 130
               na celi cesti. Ampak ne, tega z ministrom za promet verjetno nista načrtovala. Pa ne
               zato, ker ne bi želela, ampak zato ker dejansko nimata tega denarja, minister Bajuk
               in predsednik vlade vam ga nista dala. To je resnica, spoštovani gospod minister.</p>
               <p>O policistih in pa njihovem delu pa ne govorim o vrhu policije, ampak o tistih
               policistih, ki so dejansko vsak dan 12 ur bodisi v dnevni bodisi v nočni izmeni, pa
               sploh ne bomo govoril. Kaj ste jim zagotovili, kaj ste jim omogočili v tem mandatu in
               kakšne so njihove plače!</p>
               <p>Matejevi razrešitvi v Poslanski skupini nepovezanih poslancev, Lipa, ne bomo
               nasprotovali.</p>
            </sp>
            <sp who="SDZ4:PečeSašo">

               <speaker>PODPREDSEDNIK SAŠO PEČE:</speaker>

               <p>Hvala lepa. Stališče Poslanske skupine SDS bo predstavil poslanec Mitja Ljubeljšek.
               Izvolite.</p>
            </sp>
            <sp who="SDZ4:LjubeljšekMitja">

               <speaker>MITJA LJUBELJŠEK:</speaker>

               <p>Spoštovani zbor, spoštovani gospod minister, spoštovani ostali predstavniki Vlade. V
               Poslanski skupini Slovenske demokratske stranke interpelacije o delu in odgovornosti
               ministra za notranje zadeve gospoda Dragutina Mateja ne bomo podprli in jo zavračamo,
               ker imamo na svoji strani resnico in dokaze. Trdimo in za tem tudi stojimo, da je
               gospod Dragutin Mate dober minister, ki dela strokovno in pošteno v dobro vseh, da s
               svojo avtoriteto in strokovnostjo zagotavlja uveljavljanje in spoštovanje pravnega
               ter ustavnega reda v naši državi. Iz interpelacije je razbrati po naših presoji en
               sam cilj, to je doma in v tujini diskreditirati oziroma vzeti veljavo in ugled
               ministru, vodstvu policije in ne nazadnje policiji kot celote, ki da je po mnenju
               podpisnikov interpelacije nesposobna kakovostno in učinkovito opravljati svoje delo.
               V naši poslanski skupini lahko ocenjujemo interpelacijo le na osnovi določenih
               verodostojnih argumentov oziroma argumentiranih trditev, ki so podprte s podatki in
               analizami. Obtožujoče trditve morajo sloneti na konkretnih virih in podatkih, da se
               jih lahko preveri, ne pa na osnovi pavšalnih ocen, ki prav v tej interpelaciji
               zvenijo nestrpno, populistično in večkrat tudi zlonamerno.</p>
               <p>Kot vse kaže, je bilo gradivo pripravljeno na hitro, nestrokovno. Obtožbe z jasnim
               namenom čimhitrejše vložitve, zato lahko le upamo, čeprav je bilo to danes že kršeno,
               da se na današnji seji Državnega zbora ne bodo dodale in širile še dodatne ustne
               dvomljive obtožbe, z neresnicami ali polresnicami, ki se v gradivu ne omenjajo, s
               sicer prozorno taktiko nekaj se bo v javnosti že prijelo. Nam pa jo tako ne bo mogoče
               niti preveriti niti jih argumentirano zanikati.</p>
               <p>Pred seboj pa imamo tudi pisni odgovor ministra, ki z dokazi in utemeljitvami
               zavrača obtožbe vlagateljev interpelacije s konkretnimi podatki, podatkovnimi
               dokazili, z grafi in analizami. Vsi očitki v zvezi s tragičnimi dogodki Lipa, Global
               in Plut ter zapleti z družino Strojan so bili na izrednih sejah matičnih delovnih
               teles, pa tudi na sejah v Državnem zboru že večkrat pojasnjeni in zavrnjeni. Minister
               je na teh sejah vedno znova in znova argumentirano pojasnjeval, da sta v vseh
               primerih Ministrstvo za notranje zadeve in Policija delala zakonito v okviru
               veljavnih zakonov in pooblastil. Vse to je razvidno tudi iz magnetogramov teh sej, ki
               smo jih ponovno skrbno prebrali in proučili.</p>
               <p>V zvezi z neodvzemom licenc družbam za zasebno varovanje smo prepričani, da je
               minister deloval po načelih pravne države in načelu zakonitosti. Je pa vedno znova
               opozarjal na nedorečenost zakonskih določil, zaradi katerih je prihajalo do resnih
               težav in problemov. Cilj predlaganih sprememb Zakona o zasebnem varovanju je bil
               dopolniti tista določila, ki so se v praksi pokazala premalo definirana in nejasna,
               tako za uporabnike kot izvajalce. Zdi se nam nezaslišano in sprevržena trditev v
               interpelaciji, da smo se minister in vladajoča koalicija z dopolnitvami zakona
               zapletali pod pritiski in lažmi. Nad to trditvijo smo v Poslanski skupini Slovenske
               demokratske stranke ogorčeni in si kaj takega sami nikoli ne bi dovolili zapisati o
               katerikoli poslanski skupini.</p>
               <p>Pri oblikovanju zakonskih dopolnitev in sprememb smo poslanci Slovenske demokratske
               stranke vedno konstruktivno sodelovali, ker se še kako zavedamo, da se lahko uspešno
               dela in ukrepa le, če so za to ustrezna in jasna zakonska pooblastila.</p>
               <p>Tragične dogodke, ki so se zgodili pred Lipo in Globalom, v naši poslanski skupini
               globoko obžalujemo in sočustvujemo s svojci. Zato se nam zdi nekorektno te žalostne
               zgodbe vedno znova in znova izkoriščati za diskreditacijo ministra in policije samo
               zaradi nabiranja nekih političnih točk, namesto da bi skupaj naredili vse, da se nam
               kaj takega ne bi več zgodilo, še posebej, ker se vse pogosteje srečujemo z že
               poznanimi in tudi novimi oblikami odklonilnih pojavih v družbi. Vedno so in vedno
               bodo obstajale družbene stranpoti, ki jih ni mogoče preprečiti in še manj predvideti.
               Lahko jih samo obžalujemo in dolžni smo vsi skupaj storiti vse, da bi jih bilo čim
               manj.</p>
               <p>Na področju varnosti ljudi, zagotavljanje javnega reda in miru, preprečevanje
               kriminala, tako klasičnega kot gospodarskega, večje varnosti v cestnem prometu smo
               poslanci dolžni sprejemati takšno zakonodajo, na osnovi katere bodo minister,
               policija in druge odgovorne službe, tako inšpekcijska kot sodna veja oblasti, lahko
               učinkovito delovale in ukrepale. Ko pa je sedanja Vlada predlagala v sprejem zakone
               in spremembe s tega področja, jih opozicija presenetljivo ni podprla in je v večini
               glasovala proti, čeprav je izboljšava te zakonodaje v interesu vsesplošne nacionalne
               varnosti. Namesto dobronamerne kritike operativnega dela policije in konstruktivnih
               predlogov sprememb zakonskih določil se po večini sliši le populistična kritika vsega
               in kar povprek, na osnovi <q>"rekla kazala"</q>.</p>
               <p>Trditve v interpelaciji v primerih Plut in Strojanovi kažejo na neverjetno
               dvoličnost predlagateljev interpelacije. V prvem primeru se očita opustitve
               policijskega nadzora Pluta, v drugem kršitve zaradi posega policije v zasebnost
               Strojanovih. Gre za vedenjski vzorec dvoličnosti opozicije, na eni strani so trditve,
               da je policija neučinkovita, po drugi da je zgolj in preveč represivna. Resnica pa
               je, kar je minister danes ponovno obrazložil, da pri delu policije v primeru Plut ni
               bilo ugotovljenih kršitev obstoječe zakonodaje, v primeru Strojanovih pa policija ni
               izvajala tajnega opazovanja in sledenja, kar je ugotovilo in potrdilo tudi vrhovno
               državno tožilstvo. Glede na to, ta so torej vsi očitki neutemeljeni in ne držijo in
               da smo v obeh primerih Plut in Strojanovi dolge ure razpravljali na pristojnih
               delovnih telesih ter tudi v državnem zboru, kjer so bile trditve argumentirano tudi
               zavrnjene, gre tokrat ob interpelaciji ponovno za kritiko, kot sem že rekel, kar
               povprek, z enim samim namenom diskreditirati ministra, policijo, posredno pa tudi
               vlado in koalicijo z zavedanjem, da je policija represivni organ in zato tudi manj
               popularna v širši javnosti. V interpelaciji se očita ministru Mateju tudi birokratska
               malomarnost pri sestavi volilnega imenika, prekoračitev roka ažuriranja volilnega
               imenika in vzpostavitev dvoma v legitimnost izidov glasovanja po pošti iz tujine.
               Brez zadržkov v naši poslanski skupini verjamemo ministru, da je ta trditev
               nedopustna in neresnična. In ker se je pri volitvah, pri volilnih opravilih
               spoštovalo vse predpise in se ni kršilo nobenega zakona. Nikjer pa nismo zasledili
               podatka v interpelaciji, kdaj je bila prej, katerega lega in pod katero vlado ter pod
               katerim ministrom v zadnjih 15-tih letih ta evidenca že vzpostavljena in točno
               vodena, ker se le tako lahko očita ministru, da je opustil ažuriranje sprotnih
               sprememb, ki morda sploh niso bile javljene. V kolikor te točne evidence v prejšnjih
               obdobjih ni bilo, lahko le zaključimo, da je ministrstvo v zakonitem roku opravilo
               obsežno in zahtevno delo, ki mu ga je naložil v tem Državnem zboru sprejeti zakon in
               mu je to treba tudi priznati.</p>
               <p>Iz interpelacije se razbere, da je v policiji vse narobe, kar je po našem mnenju
               huda žalitev za več kot 9.500 zaposlenih v policiji, torej za vse tiste, ki svojemu
               delu posvečajo čas, znanje in vse svoje zmožnosti za dobro opravljeno delo. Ministru
               se očita povzročitev erozije varnostnega sistema, slabšanje učinkovitosti
               policijskega dela, slabo preiskanost kaznivih dejanj, slabšanja varnosti v cestnem
               prometu, da je policija v krču in zato nesposobna kakovostno in učinkovito opravljati
               svoje delo. Nobena od teh trditev v interpelaciji ni niti argumentirana, niti
               dokazana, ampak gre zgolj za pavšalne ocene in trditve, ki niso podprte z nikakršnimi
               verodostojnimi podatki.</p>
               <p>Da so trditve iz interpelacije, da sta minister in policija nesposobna kakovostno in
               učinkovito opravljati svoje delo, neresnične, nam kaže tudi zadnja javnomnenjska
               anketa o delu policije, ki jo je izvedla Fakulteta za uporabne družbene študije. Kar
               76 % vprašanih se počuti varne ali povsem varne v Sloveniji. Policija tradicionalno
               uživa velik ugled v primerjavi z nekaterimi drugimi državnimi ustanovami. Anketiranci
               so zadovoljni z odločnostjo, vljudnostjo in prijaznostjo policistov. Večina
               anketirancev opazi preventivne policijske akcije. V preteklem letu se je izboljšalo
               sodelovanje z lokalnim okoljem na vseh področjih. Javnomnenjske raziskave vedno znova
               kažejo, da policija velja za relativno uspešno pri uveljavljanju pravil v cestnem
               prometu. Od leta 2006 do 2007 je zaupanje v policijo še naraslo. Povečalo se je tudi
               zadovoljstvo ljudi z delom policije.</p>
               <p>Vsi ti pokazatelji so po našem mnenju tudi odraz dobrega dela ministra gospoda
               Mateja.</p>
               <p>Ne drži tudi očitek, da je bila v tem mandatu ukinjena edina organizacija, ki je
               bila nosilka akcij na področju preventive in prometne vzgoje. Resnica je, da je
               agencijo praktično ukinila prejšnja vlada z zakonom, ki je bil sprejet leta 1998, ki
               agenciji ni zagotovil nobenih sredstev, niti drugih pogojev za njeno ustanovitev in
               delovanje. Vse naloge, ki jih je opravljal svet, vključno s kadri in materialnimi
               sredstvi, so se prenesle na ministrstvo, kjer delo poteka dobro in še kako
               intenzivno, saj je bilo na področju preventive in prometne vzgoje od leta 2004 do
               2007 evidentiranih več kot 10.000 akcij.</p>
               <p>Policija nadzora cestnega prometa kot pomembnega elementa varnosti cestnega prometa
               nikakor ni zmanjšala. Nadzor je reden, intenziven in stalen in se ne razlikuje od
               strategije dela drugih evropskih držav, dejstvo pa je, da policija ne more preprečiti
               vseh prometnih nesreč, ki so tudi posledica naraščajočega prometa in prometnih vozil.
               Nenavaden je očitek, da se notranje varnostne razmere v zadnjem času slabšajo. Saj
               velja naša država po oceni varnosti evropske družboslovne raziskave iz leta 2006 za
               eno najvarnejših držav v Evropi in v svetu. Dejstva kažejo, da so tudi trditve o
               množičnem odhodu delavcev iz vrst policije neresnične. Ker se je število
               uniformiranih policistov iz leta 2004 do konca leta 2007 povečalo iz 6.024 na 6.377.
               Fluktacija še malo ni alarmantna kot je predstavljena v interpelaciji. Ampak je še
               kako normalno. Ker je bilo v letu 2007 med policisti le 0,85%. To je 55 policistov od
               približno 6.500 policistov. In med kriminalisti le 1,6%. Ob tem da se kaže tudi
               veliko zanimanje za delo na področju gospodarskega kriminala, saj na interni in javni
               natečaj v Ljubljani se je prijavilo 200 kandidatov in v Kopru kar 273.</p>
               <p>Ena od neresnic je tudi ta, da je policija v krču, kot je zapisano v interpelaciji.
               Če bi bilo temu res tako, se ne bi beležil upad števila delopravnih sporov, ki jih je
               bilo v letu 2005 197, v letu 2006 138, v letu 2007 pa le še 57. Kar še kako zavrača
               trditve o slabih medčloveških odnosih, šikaniranju, neurejenem delavnem statusu in
               tako naprej. Saj vsi vemo da so prav delopravni sporni pokazatelj urejenosti odnosov
               med delodajalcem in delavci.</p>
               <p>Pri premestitvah v policiji pa gre vendar za normalno izvajanje pristojnosti, ki jih
               ima generalni direktor policije na področju vodenja, organiziranja, izvajanja,
               nadziranja, ukrepanja pa tudi kadrovanja. Pri čemer ne gre za nikakršno negativno
               kadersko selekcijo, ampak le za pozitivno selekcijo glede na sposobnost in
               učinkovitost posameznika, službe, oddelka in policije kot celote. Za vse to je prvi
               in najbolj odgovorni generalni direktor policije. Minister na tem področju nima
               nobenih pristojnosti. Trdimo da ne gre za nikakršno erozijo sistema in tudi ne za
               nezadovoljstvo s tem sistemom.</p>
               <p>V naši poslanski skupini smo prepričani da imamo tudi po zaslugi gospoda Mateja
               dobro organizirano, usposobljeno in učinkovito policijo. Kar nam zagotavlja, da se
               uresničuje pravica posameznika do varnosti in dostojanstva in varovanje posameznika
               pri dejanjih, ki povzročajo ogroženost, občutke ogroženosti in vznemirjenost.
               Verjamemo tudi da se minister in tudi vodstvo policije zavedajo tudi nekaterih
               pomanjkljivosti in slabosti, ki jih poskušajo zmanjšati in odpraviti. V Evropi je
               minister, gospod Mate, znan kot minister, ki mu je priznan izjemen trud pri vodenju
               svojih ministrskih kolegov devetih schengenskih kandidatk. Tako ga je namreč ocenil
               evropski komisar za pravosodje, svobodo in varnost, gospod Franco Frattini. In dodal
               da sta pri schengenski širitvi slovenski notranji minister gospod Mate in slovenska
               Vlada igrala zelo pomembno vlogo.</p>
               <p>Za konec le še nekaj konkretnih rezultatov, v katere je še kako vpeto sedanje delo
               ministra gospoda Mateja. Priprava in sprejem pomembnih dokumentov kot na primer
               resolucija in strategija nacionalne varnosti, resolucija o preprečevanju zatirane
               kriminalitete in drugo, materialna, procesna in sistemska ureditev področja
               mednarodne zaščite v Sloveniji, sprejem in usmeritev za izpolnjevanje obveznosti za
               ugotavljanje kriterijev za prevzem schengenskega pravnega reda, celovita ureditev
               področja varstva javnega reda in miru v javnih in zasebnih prostorih, reševanje
               večletnih zaostankov za sprejem v državljanstvo Republike Slovenije, leta 2004 jih je
               bilo 7.876 v treh letih je bilo skupaj z novimi rešenih 16.127 zadev, nerešenih je
               ostalo le še 90., večanje storitev EU uprave in s tem odpravljanje administrativnih
               ovir za državljane, uvedba biometričnega potnega lista, s čimer se je Slovenija
               uvrstila med države z vrhunskimi identifikacijskimi dokumenti. Vsi projekti v zvezi z
               občinskimi redarji potekajo izjemno konstruktivno z vsemi zainteresiranimi, odprava
               avtomobilskih nalepk, vzpostavitev in prenova registrov, da ne naštevam dalje.</p>
               <p>V naši poslanski skupini cenimo delo ministra gospoda Dragutina Mateja, ker smo
               prepričani, da vlaga v svoje delo ves svoj čas, sposobnosti in znanje, da bi bila
               naša država varna, pravna in prijazna družba, za sobivanje vseh državljank in
               državljanov, da bi red in mir postale dobrine vsakdanjega dela in življenja. Trditve
               v interpelaciji po mnenju naše poslanske skupine spodjedajo standarde poštene,
               resnicoljubne in korektne interpelacije. Takšne trditve tudi ne morejo biti
               zagotovilo za kulturen in pošten politični dialog o delu in odgovornosti ministra
               gospoda Dragutina Mateja. Besednjak, ki je bil uporabljen v tej interpelaciji po
               svoji formi in vsebini kaže na izredno nestrpnost, nestrpnost pa je vedno slab
               svetovalec.</p>
               <p>Poslanska skupina Slovenske demokratske stranke interpelacije o delu in odgovornosti
               ministra za notranje zadeve gospoda Dragutina Mateja ne bo podprla. Hvala za
               pozornost.</p>
            </sp>
            <sp who="SDZ4:PečeSašo">

               <speaker>PODPREDSEDNIK SAŠO PEČE:</speaker>

               <p>Hvala tudi vam. Stališče Poslanske skupine SD bo predstavila poslanka Darja Lavtižar
               Bebler, izvolite.</p>
            </sp>
            <sp who="SDZ4:LavtižarBeblerDarja">

               <speaker>DARJA LAVTIŽAR BEBLER:</speaker>

               <p>Hvala za besedo gospod podpredsednik. Spoštovane kolegice in kolegi, spoštovani
               gospod minister in sodelavci.</p>
               <p>V poslanski skupini Socialnih demokratov nismo aktivno sodelovali pri pripravi in
               vložitvi interpelaciji zoper ministra za notranje zadeve gospod Dragutina Mateja.
               Zato je bilo več razlogov. Med drugim tudi ta, da je bilo jasno, da bo do obravnave
               interpelacije o delu ministra za notranje zadeve prišlo že v času predsedovanja
               Slovenije Svetu Evropske unije.</p>
               <p>V Poslanski skupini Socialnih demokratov nismo želeli dajati nikakršnega povoda za
               poznejše verjetne očitke s strani vlade in vladajoče koalicije, da smo v času
               predsedovanja Svetu Evropske unije aktivno in namerno oteževali ali obremenjevali
               normalno dejavnost vlade in konkretno ministra za notranje zadeve doma in s tem vsaj
               posredno škodili uspešnosti slovenskega predsedovanja v Evropski uniji. Vendar pa je
               jasno, da predsedovanje Svetu Evropske unije ne more biti izgovor za večje
               spodrsljaje ali celo za konkretne kršitve zakonov ali opustitve ravnanj, ki jih je
               posamezni minister v skladu z zakonskimi pooblastili dolžan uveljaviti.</p>
               <p>Resor notranjih zadev je še posebej občutljiv in zahteven, saj se prav tu ves čas
               soočata in prepletata na eni strani zagotavljanje in varovanje demokracije, pravne
               države in človekovih pravic ter na drugi strani represivna oblast države oziroma
               njenih organov. Še posebej na področju zagotavljanja varnosti, preprečevanja in
               odkrivanja kaznivih dejanj in njihovih storilcev to velja. Prav zato, ker se Socialni
               demokrati zavedamo, kako pomembno je prav na področju notranjih zadev ves čas in brez
               izjeme skrbeti za uveljavljanje visokih standardov spoštovanja zakonitosti in
               človekovih pravic in ker smo bili v obdobju še daleč od predsedovanja Svetu Evropske
               unije zelo kritični do dela ministra za notranje zadeve in smo tudi samoiniciativno
               sprožali poslovniško možne mehanizme za uveljavitev nadzorne vloge parlamenta med
               delom ministrstva in ministra za notranje zadeve, bomo danes podprli obravnavano
               interpelacijo. Že do sedaj smo sproti in dosledno opozarjali na neustrezne ukrepe
               ministra za notranje zadeve in zahtevali ugotovitev njegove subjektivne in objektivne
               odgovornosti v posameznih primerih, ki so resno vznemirili javnost in postavili pod
               vprašaj ministrovo kompetentnost in verodostojnost.</p>
               <p>Že doslej smo sproti in dosledno opozarjali in kritizirali ministra gospoda Mateja,
               ko je zavajal javnost v izjemno resnih primerih, kot so bili zadeva Plut, zadeva
               romske družine Strojan, Lipa in Global. V vseh teh primerih je šlo tudi za opustitve
               dolžnih ali zakonsko predvidenih ukrepov. V zadevi romske družine je šlo tudi za
               nesorazmeren poseg policije v zasebnost posameznikov, za kršitev ustavne pravice do
               svobode gibanja in pravice iz 8. člena Evropske konvencije o varstvu človekovih
               pravic.</p>
               <p>V zvezi z zadevo Global pa naj na tem mestu omenim samo izjemno politikantsko
               obnašanje ministra, ki je najprej predlagal takšno spremembo Zakona o zasebnem
               varovanju, ki bi odpravila zakonsko podlago za začasen odvzem licence družbi za
               zasebno varovanje, pozneje pa je, ko ta novela zakona ni bila sprejeta obtoževal
               opozicijo, da je ona kriva, da zaradi zavrnitve te novele ni imelo pravne podlage za
               začasen odvzem licence. Takšno podtikanje in zavajanje je ne samo politikantsko, je
               zavržno, je velika neresnica, nevredna verodostojnega ministra.</p>
               <p>Čeprav se zavedamo kompleksnosti vodenja evidence volilne pravice državljanov in
               vzpostavitve volilnega imenika ter deljenih pristojnosti na tem področju, pritrjujemo
               očitkom iz interpelacije, saj se zavedamo, da je vzpostavitev osnovnih pogojev za
               izvedbo demokratičnih zakonitih in poštenih volitev za vsako demokratično državo
               izrednega pomena. In ministru tudi mi tukaj očitamo neskrbno ravnanje, s katerim je
               ogrozil zaupanje državljanov, da bodo torej izidi volitev predsednika republike brez
               sleherne sence dvoma.</p>
               <p>Posebej želim poudariti, da smo v PS SD posebej nezadovoljni z načinom, kako se
               Ministrstvo za notranje zadeve pod ministrom gospodom Matejem, loteva predlaganja
               posameznih zakonodajnih pobud. Tako rekoč sleherni zakon oziroma zakonski predlog, ki
               pride iz tega resorja v zakonodajno proceduro, poskuša ožiti prostor svobode
               državljanov in državljank in uvajati nesorazmerno represivnost. Tudi na utemeljena in
               dobronamerna opozorila s strani opozicije, da se posamezni predlogi gibljejo po meji
               sprejemljivosti z vidika varstva človekovih pravi, ali segajo že čez to mejo,
               minister praviloma ni bil in ni pripravljen ustrezno odreagirati. Z argumentom moči
               oziroma koalicijske premoči v parlamentu je minister dosledno in z viška zavračal te
               naše pobude in opozorila ali pa protipredloge, ki smo jih vložili v obliki
               amandmajev. V posameznih primerih, ne vseh, ko bi to sicer bilo utemeljeno, smo
               opozicijski poslanci vložili pobudo na Ustavno sodišče za presojo skladnosti z ustavo
               in praviloma nam je ustavno sodišče dalo prav. To je zagotovo slaba izkaznica za
               ministra, ki je denimo kljub opozorilom stroke, Zakonodajno pravne službe državnega
               zbora in številnih poslancev trmasto vztrajal pri svojih odločitvah.</p>
               <p>Minister si je očitno ves čas prizadeval doseči neposreden vpliv na operativno delo
               policije. Najprej je to počel v praksi, spomnimo se zadeve Plut, Strojanovi in še
               nekaterih drugih, pozneje pa je za takšno ravnanje poskušal s spremembami zakona
               pridobiti ustrezno pravno podlago in pokritje in deloma je pri tem tudi uspel. To je
               treba priznati, ampak seveda s pomočjo preštevilne koalicije.</p>
               <p>Zato pa se bojimo, da imajo prav tisti, še posebej tisti, ki prihajajo iz
               policijskih vrst, ki opozarjajo, da se stopnja zagotavljanja varnosti državljank in
               državljanov in raziskanost težjih kaznivih dejanj zmanjšujeta, da o preventivni vlogi
               policije sploh ne govorimo. Državljani nas opozarjajo, da je odzivnost policije na
               sporočila o storitvi kaznivih dejanj ali neposredne ogroženosti vse slabša. Na
               nekaterih policijskih upravah se policisti v službi menjajo na 12 ur, v nočnih urah
               se pogosto dogodi, da v patrulji deluje en sam policist, s čimer je tudi sam
               nesorazmerno bolj izpostavljen in seveda bistveno manj motiviran. Samo v januarju
               letos je iz policije odšlo že 70 policistov, nekateri res za voljo upokojitve, toda
               ni ustreznega števila novih policistov.</p>
               <p>Še več drugih kazalnikov je, ki nas opozarjajo, da je v policijskih vrstah tudi
               zaradi neustrezne in nezakonite dejanske subordinacije marsikaj narobe. Mimogrede, na
               podlagi katerih pravil je bil tako rekoč čez noč zamenjan direktor policijske uprave
               Ljubljane gospod Slak. Zakaj niso bila spoštovana pravila prevzema položaja, kje je
               pravna podlaga za prav takšen način zamenjave oziroma prevzema pooblastil. Minister
               je javno pred dnevi izražal svojo pristojnost in odgovornost za delovanje policije,
               seveda takrat, ko je hotel opravičiti svoje neposredno vpletanje v operativne ukrepe
               policije. Danes v odgovoru na interpelacijo se te odgovornosti otepa ali pa se hvali
               s tistim, kjer je bila policija uspešna, ampak o tem v interpelaciji itak ni govora.</p>
               <p>V Poslanski skupini Socialnih demokratov soglašamo z glavnimi poudarki in očitki v
               interpelaciji. Manj smo zadovoljni z odgovori na interpelacijo, ali so pavšalni in
               brez argumentov, ali pa gre za zamegljevanje bistva z navajanjem podrobnosti, po
               katerih nihče niti ni povpraševal. Dejstvo pa je, da tudi iz teh odgovorov velja
               značilna lastnost gospoda ministra in to je aroganca. Torej, argument je aroganca in
               aroganca je argument.</p>
               <p>Spoštovane kolegice in kolegi, če ste skrbno prebrali ministrov odgovor na
               interpelacijo ste zagotovo razumeli glavno sporočilo. V resorju, ki ga vodi minister
               gospod Mate ni ničesar narobe. Ministrstvo in minister nista zagrešila nobene od
               očitanih napak kršitev zakona ali opustitev dolžnega ravnanja. Še več. Prav ministru
               Mateju se moramo zahvaliti, da živimo v demokratični, pravni in varni državi, kjer so
               zagotovljeni najvišji standardi in varstvo človekovih pravic in temeljnih svoboščin.
               Niso se pri nas zgodile zadeve Plut, Lipa in Global, niso neke družine slovenskih
               državljanov napotili, da je neprostovoljno zapustila svoj dom in se naselila v
               prehodni dom, kjer jih je policija nezakonito zasledovala in nadzorovala ter posegala
               v njihovo zasebnost in družinsko življenje tudi z osredotočenim prikritim zbiranjem
               podatkov o njih. Ali ni to pri nas, kjer je varnost v cestnem prometu vsak dan bolj
               zaskrbljujoča? Minister pravi, da se samo še na Norveškem državljani počutijo bolj
               varne in jih tako kot pri nas ni strah zvečer in ponoči sprehajati se po ulicah
               svojega mesta. Očitno to, kar prebiramo po črnih kronikah ni res oziroma se ne dogaja
               pri nas. In ker vsega tega ni tudi dodatni preventivni ukrepi niso potrebni.</p>
               <p>Zagotovo si minister lahko pripiše tudi nekatere dosežke in dobre poteze, saj to je
               ja povsem normalno in pričakovano vendar pa smo poslanke in poslanci v Poslanski
               skupini Socialnih demokratov še posebej občutljivi, ko gre za nesporne kršitve
               človekovih pravic in ko je za te kršitve nesporno odgovorna izvršna oblast. Za nas je
               to poglavitno merilo, merilo na podlagi katerega tehtamo ali bomo danes to
               interpelacijo podprli ali ne. Torej jo bomo podprli. Tudi tako želimo prispevati k
               utrjevanju zavesti, da morajo biti spoštovanje človekovih pravic, demokracija in
               pravna država brez prizivni postulati naše družbe, za to si mi prizadevamo.
               Hvala.</p>
            </sp>
            <sp who="SDZ4:PečeSašo">

               <speaker>PODPREDSEDNIK SAŠO PEČE:</speaker>

               <p>Hvala lepa. Kolega Jožef Školč bo predstavil stališče Poslanskega kluba Liberalne
               demokracije Slovenije. Izvolite.</p>
            </sp>
            <sp who="SDZ4:ŠkolčJožef">

               <speaker>JOŽEF ŠKOLČ:</speaker>

               <p>Hvala lepa gospod podpredsednik.</p>
               <p>Torej Poslanki klub LDS je dal tiste potrebne tri podpise, da so lahko kolegi v
               Zares to interpelacijo vložili. Kot sem rekel že prej seveda na nek način obžalujemo,
               da ni bilo moči, da bi na seznam tistih očitanih dejanj uvrstili tudi ministrovo
               zanikanje in pa zavlačevanje reševanja problema izbrisanih. Že prej sem govoril, da
               je to tema, ki jo nekateri v Evropskem parlamentu jemljejo kot prioriteto slovenskega
               predsedovanja. V tem parlamentu o tem nočemo govoriti. Minister seveda trdi, da tega
               problema ni in da si ga je nekdo izmislil. Seveda se vleče v čas daleč pred njegovim
               angažmajem na ministrstvu ampak to je že druga zgodba.</p>
               <p>Drugo zadevo, ki jo v Poslanskem klubu LDS obžalujemo je, da se tej interpelaciji iz
               preračunljiv razlogov žal ni pridružilo več opozicijskih poslancev. Meni osebno je
               žal predvsem, da na tem ni podpisov Socialnih demokratov, ki so sicer velikokrat in
               praviloma zmeraj, bom rekel aktivni, ko gre za vprašanja zakonitosti, ko gre za
               vprašanja spoštovanja človekovih pravic in tako naprej. Tukaj jih ni in to tudi
               veliko pove.</p>
               <p>Ne zaveze, ki jih lahko, bom rekel, sklene mimo mandata, ki ga dobi na volitvah v
               Državni zbor, to se pravi zaveze za neke pakte o nenapadanju, ne samo predsedovanje
               za nikogar, ki take probleme jemlje kot središčne probleme, ne morejo biti
               opravičilo, da podpisa ne da.</p>
               <p>Preračunljivost, bom rekel, tudi kolega Jelinčiča in drugih, me navaja na to, da se
               stvari v Sloveniji ne bodo izboljšale. Pa je čisto vseeno ali ima kdo takšne ali
               drugačne motive. KO so storjene velike krivice in ko te krivice vpijejo do neba, je
               nedopustno, preprosto rečeno, da gledamo stran in da se s tem ne ukvarjamo. To
               nenazadnje znižuje tudi ne samo ugled opozicije, ki mora biti in je poklicana za te
               stvari, ampak tudi parlamenta.</p>
               <p>Ampak da se vrnem k ministru in odgovorom in k tistim očitkom, o katerih je mogoče
               govoriti. Minister je danes tu veliko govoril, večinoma tudi o stvareh, ki mu jih
               sploh ne očitamo. Tudi to odobravam. Interpelacija je nenazadnje priložnost, da se
               pokažejo tako slabe strani in tisti, ki se branijo, da poskušajo pozornost
               preusmeriti drugam.</p>
               <p>Nobene od teh točk, čeravno bi se dalo, se mi ne zdi v tem uvodu smiselno
               osporavati. Govoril je o rešenih primerih. Tako je recimo mimogrede povedal, da so
               bili v policiji učinkoviti in da so te dni enkrat nekje dobili nazaj Jaguarja in
               Bentley. Čestitam. Ni pa povedal, kako se je lahko zgodilo, da je 14.10.2005 iz dobro
               varovane garaže policijske uprave Nova gorica izginil skoraj nov osebni avtomobil
               tudi Bentley. Ni povedal, ko je nekaj dni zatem, to je bilo v petek, v torek, kako se
               lahko zgodilo, da so iz zgradbe policijskega skladišča policijske uprave Celje
               odnesli 350 sadik konoplje. Takrat se je govorilo, da je teh primerov, ko se krade iz
               prostorov policije več, ampak o tem ni danes nič povedal.</p>
               <p>Seveda je podobna situacija s tem, čemur mi pač pravimo erozija varnostne kulture in
               zaupanja v sistem. V kolikor s tem povezujemo zelo pomembna vprašanja boja z
               korupcijo in kot veste je to kriterij tudi za pristopanje v OECD in kot veste povsod
               po svetu računajo da je eno od velikih oziroma potencialnih žarišč, da je zmeraj
               finančna in druga moč ki izhaja iz oblasti in se zato zmeraj pričakuje da obstajajo
               institucije, ki so neodvisne tudi od aktualnih oblasti. Se je minister spet pohvalil,
               da so pred kratkim ovadili tri carinike. Čestitam tudi za to in tudi za vsako malo
               ribo. Ampak danes smo ga tukaj spraševali, ne o vseh tistih očitanih stvareh ki se
               nanašajo na delovanje njegovih kolegov oziroma sodelavcev, njegovih kolegov. Recimo
               to je bilo vprašanje teh investicij in nabav v zdravstvu in pa vprašanje razvad
               mojega, bom rekel velikega prijatelja in večnega ministra gospoda Rupla, ki ne spusti
               prilike, da za svoje bližnje ne poskrbi mimo predpisov. O tem se pa ni izjasnil. Če
               kolegi hvalite in če minister kaže na velike dosežke, bi bilo pošteno da pove tudi
               tisto, kar je bil vprašan. Mimogrede se je Vlada seveda veliko ukvarjala s tem
               samostojnim organom za preprečevanje korupcije. Tu ji gre vse priznanje. Angažirala
               je tudi del poslancev v Državnem zboru. Ampak če sem prav razumel njihovo
               prizadevanje je bil osrednja ost njihovega prizadevanja v tem, da se ukine ta
               samostojna ustanova za preganjanje korupcije in da se iz njenega mesta pač prežene
               predsednika Draga Kosa, ki jim je očitno velik trn v peti. Če bi toliko energije
               posvetili drugim problemom, kot pač odstavljanju gospoda Kosa, bi bil marsikateri
               problem, po moji presoji, tudi rešen.</p>
               <p>Minister z našimi očitki opravlja tako rekoč mimo grede. Reče: <q>"Ni bilo nobenih
               kršitev kar se tiče volitev. Nobenih napak."</q> Poglejte, da ponovim določene številke
               ki so bile že zapisane in ki smo jih pridobili iz ministrstva in jih podkrepim z
               drugimi številkami, ki so ministrstvu znane in smo jih celo za njimi pridobili z
               republiške volilne komisije. Po tisti spremembi zakona, o kateri je minister govoril
               in je bila tu res izposlovana v Državnem zboru in je ministrstvo po uradni dolžnosti
               moralo v ta imenik vpisovati vse, ki nimajo stalnega prebivališča v Republiki
               Sloveniji, je pokazalo tako veliko vnemo, da se je na tem seznamu našlo 73.521 volivk
               in volivcev. Zakon pa narekuje in tega ne bom ponavljal, da je za vpis na seznam
               potrebno imeti nek nabor podatkov.</p>
               <p>Vsak razumen pravnik šteje, da če vseh teh podatkov ni, da pač ni mogoče nekoga
               uvrstiti na seznam. Tako je od teh 73.521 se pokazalo, da jih kar 22.492 nima
               popolnih podatkov oziroma se niti ne ve, v kateri državi živijo. Seveda se minister
               brani s tem, da je bil razgrnjen imenik in da bi ga lahko šel vsakdo pogledati in
               podal pripombe. Ne vemo, koliko ljudi je prišlo to pogledati in ne predstavljam si,
               da bi lahko kdorkoli na tak način korektnost imenika pregledal.</p>
               <p>Prej sem govoril še tiste številke, kako je to padalo do tega, da so sploh lahko
               poslali volilno gradivo. Ampak poglejte, tudi ko je bilo volilno gradivo poslano,
               takrat ko smo mi interpelacijo pisali, tega podatka nismo imeli, sedaj ga pa imamo,
               se je pokazalo, da se največje število tega gradiva sploh ni vrnilo, ne v takšni ne v
               drugačni obliki. tako da ves ta manever ni prispeval k naši skupni želji, da bi se
               bistveno več ljudi odzvalo na volitve za predsednika ali pa kasneje za državni zbor,
               kot prej, ko je bil ta register urejen drugače. Če odštejemo to, da jih velika večina
               sploh ni odreagirala na to, pa je še zmeraj se zgodilo to in to je zagotovo mogoče
               očitati ministrstvu in njihovemu seznamu za veliko malomarnost, da je pravzaprav 6105
               jih prišlo nazaj na volilno komisijo z razlogom, da je neznan naslov, 3128 da je
               naslov nepopoln, 2475 da se je nekdo preselil, 166 jih pač ni prevzelo, 280 jih je
               umrlo, 859 brez oznake razloga vrnitve. Se pravi, skoraj 10 tisoč. Če ni to velika
               malomarnost, potem vas sprašujem, kaj je velika malomarnost, gospod minister. Ali kaj
               je velika malomarnost. Ne bom prečital , koliko pač se jih je odzvalo na volitve in
               koliko jih je šlo v prazno.</p>
               <p>Nadalje ste tukaj v tem zboru, in tega ne bi odpiral, če se ne bi zlagal, druge bolj
               spodobne besede zato pač ni, trdil, da vi niste imeli nič s preselitvijo družine
               Strojan. V to interpelacijo je pravzaprav po konstrukciji, boste videli, prišla ta
               družina in postopki, ki so bili ob njej, bolj zato da se odpirajo ta vprašanja, zato
               da se pokaže, kako ste neučinkovito ravnali v primeru Plut. Tako, da je družina
               Strojan ilustracija tega, kar pravi kolega Ljubeljšek, neke dvojne morale. Tisto, kar
               niste storili pri Plutu in trdili, da ni bilo mogoče storiti, ker ni predpisov, ste
               storili pri Strojanovih nekaj mesecev kasneje in trdili, da za to obstojijo predpisi.
               O tem govori interpelacija in ne spušča se toliko v te kvalifikacije kaj vse je bilo
               tam narobe. Ampak tudi tam je bilo marsikaj narobe.</p>
               <p>Če gremo pogledat tisto, kar je najbolj ostalo in kar je zli sloves iz naših krajev
               poneslo tudi v svet in to ne zaradi opozicije, ampak zaradi dogodkov samih in zaradi
               ravnanja ministra in drugih organov oblasti, je bilo pač približno tako, da se je, da
               sta se 28.10. v Ambrusu, to je v Ivančni Gorici, kjer imate svojega župana brez
               ustrezne ocene in odredbe vlade odločili, da bo določena družina, ki je do tedaj
               živela na tem področju, da se bo odselila in se ne bo več vrnila v Ambrus in v
               Ivančno Gorico. Posegli ste v policijsko delo, prevzeli ste komando, obstajajo
               posnetki z megafonom. To je povzročilo primerno eskalacijo nasilja, zgodila se je še
               nesreča s tem krajanom, ki ja pač bil dodatno poškodovan in tako naprej. Vi pa ste
               tam zato, da bi kot pravite pomirili strasti, obljubili, da se bo ta družina za
               stalno odselila s tega območja, hkrati ukazali policijskim šefom, da proti
               protestnikom ukrepajo posebne policijske enote in prišlo je do že omenjene poškodbe
               vaščana iz Dečje vasi. Seveda ima vsaka taka stvar, kjer kdo zgubi kontrolo nad svojo
               močjo tudi farsičen razplet in tako se je kasneje zgodilo, da ste se vi v imenu
               policije, ki ste jo takrat vodili, krajanom opravičili, razrešili pa ste Branka Slaka
               zaradi spopada policije s krajani. To je bolj kot ne vse dokumentirano in sam vam bom
               prebral tudi, če ste to pozabili in če bi rad pozabil, kaj točno ste takrat rekeli.
               Dovolite, da v teh papirjih to pač najdem, prosim, potem vam bom približno citiral.
               Vi ste takrat krajanom obljubili, da naj pustijo to družino čez noč, da se bodo
               spakirali, potem ko ste zajeli sapo ste jim kasneje rekli, da jim obljubljate, da se
               tem krajanom, da se nikoli več v Ambrus ne bodo vrnili. To je vsa zgodba. Rekel bom,
               da ima srečanje epilog? za ljudi, ki Živijo v tistih krajih; to kar pač pripovedujete
               in pripovedujejo drugi je zagotovo samo dodatna ilustracija, da določene stvari niso
               delovale tudi prej. O tem ne polemiziramo. V tej zadevi se ne postavljam niti na
               stran krajanov niti na stran teh, ki so jih pač odpeljali v Postojno, ampak
               problematiziram vaše ravnanje. Menim, da za to niste imeli pooblastila. Menim, da ste
               zato izpostavili Slovenijo veliki sramoti in nenazadnje tudi ta veliki zbor prisilili
               v to, da o tem molči. Ko to govorim, se zavedam, da to ni nobena predvolilna in
               nobeden predvolilni nastop.</p>
               <p>Kolegi Socialni demokrati so dovolj preračunljivi, da vedo, da se o tem ne izplača
               govoriti. Sicer bi o tem govorili. Tudi sam sem dovolj časa v politiki, da vem, da
               ljudje ne marajo, da se te stvari pogrevajo. Toda če jih ne bomo mi govorili, jih
               bodo govorili drugi namesto nas in to je slabo za to hišo, to je slabo za predpise,
               ki urejajo skupno življenje v Sloveniji, to je slabo za človekove pravice in to
               seveda ne govori nič, kot je bilo rečeno, o tisočih ljudeh zaposlenih v policiji,
               ampak o tem, da ste prekoračili pooblastila in izpostavili policijo očitkom
               politizacije. Nenazadnje obstajajo tudi drugi posnetki, ki pokažejo iste ljudi in
               premierja vlade, ki jim je obljubil, da se bodo stvari, če boste na oblasti,
               spremenile. Ali obstaja povezava med shodom pred vlado pred leti in obljubami v
               Ambrusu? Ne bi špekuliral, ampak ta domneva seveda visi v zraku. Hvala lepa.</p>
            </sp>
            <sp who="SDZ4:PečeSašo">

               <speaker>PODPREDSEDNIK SAŠO PEČE:</speaker>

               <p>Hvala lepa tudi vam. Kolega Jožef Horvat pa bo predstavil stališče Poslanske skupine
               Nova Slovenija. Izvolite.</p>
            </sp>
            <sp who="SDZ4:HorvatJožef">

               <speaker>JOŽEF HORVAT:</speaker>

               <p>Hvala za besedo, gospod podpredsednik. Spoštovane poslanke, spoštovani poslanci,
               spoštovani gospod minister. Vsi prav lepo pozdravljeni!</p>
               <p>Polje delovanja ministrstva je zelo široko in temu primerna je tudi zahtevnost
               obvladovanja področja. Skrb za notranjo varnost se zagotavlja predvsem s
               preventivnimi ukrepi in manj z represivnim delovanjem varnostnih organov. Če podrobno
               preberete magnetogram hearinga, 29. novembra 2004 pred pristojnim parlamentarnim
               odborom, je gospod Dragutin Mate, takrat še kandidat za ministra, izjavil, da bo, če
               bo izvoljen, prevzel enega od zahtevnejših in odgovornejših resorjev, ki je
               neprestano na očeh javnosti, politike in tudi medijev. In imel je še kako prav.
               Stanje kakršnega je podedoval minister Mate ni bilo ravno zavidanja vredno in lahko
               rečemo, da so se v dobrih treh letih zgodile pomembne spremembe, ki Slovenijo po
               stopnji varnosti postavljajo zelo visoko. Uvedene so bile tudi spremembe zakonodaje,
               ki so posodobile sistem in odpravile številne pomanjkljivosti. Kot ena od prvih
               članic Evropske unije smo uvedli biometrične potne liste, v okviru EU uprave je bil
               vzpostavljen matični register in register državljanov, prenovljen pa je tudi register
               stalnega prebivalstva in ostale evidence.</p>
               <p>Statistični podatki, ki smo jih videli na tukajšnjih zaslonih, kažejo na to, da so
               se problemi, ki so nastali in se kopičili v nekem prejšnjem obdobju, v tem mandatu
               reševali in rešili. V zadnjem mesecu je najbolj aktualen dosežek gotovo odprava meje
               in vstop v šengensko območje. V Sloveniji je leta 2005 stekel postopek evalvacije
               pripravljenosti naše države na vstop v območje. Potrebno je bilo ogromno truda in
               napora, da smo dobili pozitivno oceno na vseh sedmih področjih, kar je bil pogoj za
               vstop v sistem. S samim šengenskim informacijskim sistemom Since one for all smo
               dobili bistveno več podatkov glede varnosti v drugih državah. Kot ilustracijo naj
               povem, da so v prvih mesecih uporabe prenovljenega šengenskega informacijskega
               sistema policisti opravili več kot 3 milijone in pol preverb, od tega pa je bilo kar
               1.600 zadetkov, kjer je šlo za ukradena vozila ali pa za osebe s prepovedjo vstopa.</p>
               <p>Navedene spremembe so bile pripravljene na Ministrstvu za notranje zadeve pod
               vodstvom ministra Dragutina Mateja in z njimi se lahko vlada upravičeno pohvali pred
               domačo in tujo javnostjo. Če figurativno uporabim star ljudski pregovor, lahko rečem,
               da je v domačem kraju težko biti prerok in temu smo gotovo priča tudi danes. To
               seveda ni prvič, verjetno pa ne zadnjič. Interpelacija, ki so jo vložili kolegi
               poslanci ZARES s pomočniki iz izvorne LDS očitajo ministru kršitve zakonov, ustave in
               podzakonskih aktov, s čimer bi nastale nepopravljive in težko popravljive posledice.
               Gre za vnašanje namerne turbolence v času predsedovanja Republike Slovenije Evropski
               uniji, gre torej za poskus destabilizacije in za poskus miniranja slovenskega
               zgodovinskega projekta.</p>
               <p>Interpelacija se osredotoča za šest področij nedelovanja ali pa prevelikega
               ministrovega poseganja. S tega pogleda je interpelacija globalno gledano sama sebi
               kontradiktorna. Naj navedem samo en primer. Na področju zasebnega varovanja naj bi
               slabo izvajanje nadzora nad družbami za zasebno varovanje posredno povzročilo
               tragično smrt mladostnikov. Po drugi strani pa naj bi policija preveč posegala v
               zasebnost posameznikov s pretiranim nadzorom. Kdaj je preveč in kdaj je premalo je iz
               interpelacije težko odgovoriti. Očitno vatli za merjenje niso vedno enaki. Zato je
               tudi objektivno odgovornost zelo težko očitati, kaj šele subjektivno. Ob tekočem
               spremljanju najbolj kritičnih dogodkov in skrbno prebranem odgovoru ministra pa lahko
               še z večjo gotovostjo trdim, da je minister vedno ravnal strokovno, v skladu z
               zakonodajo, Ustavo in mednarodnimi konvencijami ter primerno s situacijami.</p>
               <p>Največ očitkov v besedilu Poslanske skupine Zares leti na dogodke v zvezi z ustrezno
               ureditvijo in ukrepi na področju zasebnega varovanja. V Državnem zboru smo večkrat
               opravili zelo obširno in poglobljeno razpravo in predvidevam da se bo podobna
               razprava odvila tudi danes. Prav tako smo na sejah, vsaj dveh delovnih teles, že
               razpravljali o primernosti ukrepov zoper družino Strojan in pravilnosti postopkov v
               primeru Silvo Plut. Minister je na te in tudi na očitke glede nepravilnosti pri
               predsedniških volitvah že odgovarjal v sklopu poslanskih vprašanj na sejah Državnega
               zbora.</p>
               <p>Kot član Odbora za promet bi se osredotočil predvsem na zagotavljanje prometne
               varnosti. Pisci 5.b točke trdijo da je prometna varnost v Republiki Sloveniji že dalj
               časa nesprejemljiva in nezadovoljiva in do tu bi se z njimi celo strinjal. Trditvi,
               da policija ni posebej uspešna nad nadzorom varnosti in da je za to odgovoren
               minister za notranje zadeve pa ne morem pritrditi. Policija je od leta 2004 do leta
               2007 bistveno povečala število opozoril. In sicer leta 2004, 13.252. Leta 2005,
               79.843. Leta 2006, 129.894. V prvih devetih mesecih leta 2007 91.546. Skupno število
               represivnih ukrepov je po letih znašalo: leta 2004, 596.113. Leta 2005, 338.771. Leta
               2006, 330.695 in v prvih devetih mesecih leta 2007, 271.926. Poseben poudarek je bil
               namenjen najhujšim kršitvam, ki so najpogosteje vzrok najhujših prometnih nesreč.
               Hitrost, 16% porast števila ugotovljenih kršitev. Alkohol, 27% porast števila
               odrejenih preizkusov alkoholiziranosti in dejavnikom, ki vplivajo na posledice
               prometnih nesreč, uporaba zaščitne čelade in varnostnega pasa. Več kot 65% vseh
               ukrepov je bilo izvedenih zaradi teh kršitev. Poudaril bi še, da policija nadzora
               cestnega prometa nikakor ni zmanjšala. Nadzor je reden, intenziven in stalen. Cilj
               večine ukrepov je, da vozniki spremenijo svoje ravnanje v prometu, odnos do
               soudeležencev in do pravil. Znano je namreč, da je za več kot 90% nesreč kriv, žal
               človeški faktor. Policiji lahko k izboljšanju varnosti pomagajo tudi druge
               organizacije, ki se ukvarjajo z vzgojo in usposabljanjem udeležencev v prometu. Ne
               pristajam na trditev, ki je danes bila s te govornice predstavljena, da finančni
               minister varčuje na prometnem resorju, kar vpliva na slabšo varnost v prometu. Treba
               je pogledati številke in operirati s številkami. Vsako leto se soočamo z rekordnim
               povečanjem finančnih sredstev prav na prometnem resorju in z rekordno ambicioznim
               programom izgradnje in obnavljanja avtocest v Sloveniji.</p>
               <p>Namen interpelacije je gotovo širša razprava o delu in odgovornosti posameznega
               ministra. V primeru ministra Mateja v Poslanski skupini Nove Slovenije menimo, da je
               ta namen izrabljen za ponavljanje že slišanega in poceni nabiranje političnih točk,
               saj razprava s strani opozicije ne bo prinesla prav nobenega konstruktivnega
               predloga.</p>
               <p>Vpetost razprave o interpelaciji v času predsedovanja Slovenije v Evropski uniji
               najbrž ni naključje, odgovornost za mnenje tuje javnosti pa bo morala, vsaj v tem
               premeru prevzeti opozicija oziroma predlagatelji. Obžalujemo pa, da ni poslovniške
               možnosti, da bi na današnji seji o svojem kolegu ministru Mateju lahko spregovorili
               njegovi evropski kolegi. Morda slovenski javnosti ni znano, bilo bi pa dobro, da bi
               bilo, da je namreč minister Mate med svojimi kolegi v Evropski uniji zelo cenjen in
               spoštovan, predvsem pa eden najzaslužnejših, da smo decembra z vstopom v Schengensko
               območje doživeli otipljivi vstop Slovenije v Evropsko unijo.</p>
               <p>V Novi Sloveniji smo pričakovali, da bo na osrednji slovesnosti ob vstopu Slovenije
               v Evropsko unijo na Škofijah, ob prisotnosti vrha Evropske komisije ime ministra
               Mateja posebej izpostavljeno. Pa ni bilo tako. Obžalujemo! Nekdo je pač pozabil nanj.
               Vendar sem pa na ministrovem obrazu zaznal zadovoljstvo ob uspešno zaključenem
               projektu, ki ga zagotovo ne bi bilo, če ne bi bilo Matejevega trmastega in
               argumentiranega vztrajanja pri trdih evropskih pogajanjih.</p>
               <p>Z muko spisana in podpisana interpelacija ministra Mateja je v tem trenutku
               eklatanten primer netolerance in ve se, da takšnih zadev v Novi Sloveniji ne
               podpiramo. To je strel v prazno!</p>
               <p>Naj mi bo dovoljeno, spoštovane kolegice in kolegi, da s tega mesta ministru Mateju
               posredujem hvaležnost Hotižanov in mnogih drugih Prekmurcev, ko na mednarodni
               incident na Hotizi v jeseni leta 2006 ni odgovoril samo z besedo ampak tudi z
               odločnim dejanjem. Tako se dela! Hvala lepa.</p>
            </sp>
            <sp who="SDZ4:PečeSašo">

               <speaker>PODPREDSEDNIK SAŠO PEČE:</speaker>

               <p>Hvala lepa tudi vam. Končali smo s predstavitvijo stališč poslanskih skupin. Glede na
               to, da je za nami in pa za ministrom pet ur aktivnega dela in da je pred nami še 10
               ur omenjene točke, sprašujem ministra ali nasprotuje predlogu, da za pol ure naredimo
               odmor? Dogovorjeno.</p>
               <p>Torej sejo prekinjamo. Nadaljevali jo bomo ob 14 uri in 30 minut. Hvala lepa.</p>
               <stage type="time">(Seja je bila prekinjena ob 13.58 uri in se je nadaljevala ob 14.32 uri.)</stage>
            </sp>
            <sp who="SDZ4:PečeSašo">

               <speaker>PODPREDSEDNIK SAŠO PEČE:</speaker>

               <p>Nadaljujemo s prej prekinjeno sejo državnega zbora. Prehajamo v okvir splošne
               razprave poslank in poslancev o interpelaciji. Besedo ima poslanec Aleš Gulič.
               Izvolite prosim.</p>
            </sp>
            <sp who="SDZ4:GuličAleš">

               <speaker>ALEŠ GULIČ:</speaker>

               <p>Spoštovani predsedujoči, cenjeni kolegici, spoštovani kolegi, gospod minister
               Dragutin Mate. Zdaj po uvodnih razpravah in po, kot je nekdo od kolegov rekel,
               zlorabi inštituta interpelacije, češ da se je govorilo vse sorte, razen o tistih
               točkah, zaradi katerih Poslanska skupina Zares, sopodpisniki iz Liberalne demokracije
               interpelira ministra za notranje zadeve. Bo že res, da je bilo rečeno kaj več, ampak
               največ drugih zadev smo slišali ravno od ministra Mateja. Mogoče je tudi prav tako.
               Interpelacija je namreč dejanje, o katerem eni govorimo o tem, kako je kaj narobe,
               drugi pa, kako je kaj drugega prav. Bolje bi bilo, če bi bilo tako, da bi se vendarle
               srečevali v svojih razpravah na skupnih točkah, se pravi na točki prometne varnosti,
               zasebnega varovanja, prekoračenja pooblastil v zadevi Strojan, o glasovnicah, Plutu,
               ali pa bomo rekli kar o kriminalu v tistem delu Slovenije, se pravi na Jančah in
               okolici in pa, kar se tiče nacionalne varnosti. To so tudi naši očitki, da jih na
               kratko ponovim. Ker mislim, da je že marsikaj zbledelo od 9.00 naprej. Jaz bi z
               veseljem priznal ministru kaj dobrega, ampak interpelacija konec koncev ni namenjena
               temu, namenjena je, da povemo tisto kar je narobe, in če se ustavim že pri Shenghenu,
               ki je sicer kot projekt, kot nadaljevanje aktivnosti države Slovenije še iz prejšnjih
               mandatov uspel. Tako kaže vsaj v tem trenutku, čeprav je najbrž seveda, tudi o teh
               zadevah po tako kratkem času, preuranjeno govoriti. To je od 35 dni, kolikor časa
               traja ta zadeva. Ampak v zvezi s Shengenom pa se je marsikaj dogajalo prej. Dobro smo
               vsi slišali ministra Mateja, da bo svojo energijo, ljudi, pač vse razpoložljive sile
               posvetil temu projektu in seveda zaradi tega se je marsikaj zgodilo pri notranji
               varnosti v državi. Če že pogledamo, koliko policistov je na cestah, potem bi lahko
               rekli, da se je marsikaj umaknilo s terena, zato da se je pripravljalo zadeve v zvezi
               s Shengenom. Zdaj, ko so ta pripravljalna dela mimo, se je pač zgodilo, da so se
               policisti vrnili na ceste, v zadnjih dneh, moram reči. Upam, da je to seveda tudi
               eden od uspehov te interpelacije. Ne bomo jih merili seveda samo po tem, ali bo
               minister odstopil ali ne, ampak predvsem po tem, ali se bo kaj spremenilo. In toliko,
               kot je policistov v zadnjih recimo 10-tih dneh tako čez prste rečeno na cestah, pa
               naj si bo to podnevi ali ponoči, toliko jih že dolgo ni bilo. Hvala lepa gospod
               minister, če je interpelacija k temu pripomogla.</p>
               <p>V tem času se je seveda zaradi Schengena spremenil tudi Zakon o policiji, zmanjšali
               so se standardi za izobraževanje in usposabljanja za policiste na zeleni meji. To
               minister celo sam prizna ali pač pove, da ne bomo govorili samo o teh težkih besedah.
               V svojem odgovoru na interpelacijo, tisti, ki si to niste pogledali, najdete to na
               strani 31. Je pa res, da usposabljanj, da piše tudi to, da usposabljanje ni bilo
               skrajšano na podlagi ministrove odredbe, ampak da gre pri tem za uresničitev nekih
               drugih določil, z bolj črtica e. Ampak zanimivo je to, da je to novelo konec koncev
               malo prej predlagal minister sam, vendarle gre za te zadeve.</p>
               <p>Problemi so tudi izravnalni ukrepi, ki spet, kako bom rekel po šnitkah ali po
               drobtinicah jemljejo ljudem neko osebno svobodo, osebne prostore svobode. Jaz ravno
               zaradi tega nekatere zadeve poudarjam, da bi videli pravzaprav kaj vse se je zgodilo
               v teh letih, kar Ministrstvo za notranje zadeve vodi gospod Mate in seveda na ta
               način streže tej vladi, ki seveda se je odločila, da postavi močno, na nek način vse
               obvladujočo državo, ki bo odločala o vsem. Ne vem zdaj seveda, če je to nastalo vse
               na Ministrstvu za notranje zadeve, ampak glede na tisto, kar nam je prej v svojem
               uvodu gospod Dragutin Mate povedal, je seveda bilo zelo močno sodelovanje z
               Ministrstvom za pravosodje, ki seveda tudi krči te prostore. Tako, da moram reči, da
               me te stvari seveda veliko bolj skrbijo kot to, da ni več nalepk ali pa kaj takšnega.</p>
               <p>Pa ko smo že pri nalepkah, tudi nalepke niso samo za hvalit, ker potem se je zgodilo
               pa to, da tisti, ki so odjavljali svoja vozila, so jim bile uničene registrske
               tablice. Registrske tablice niso cenejše kot so nalepke, obenem pa se je v lanskem
               letu, lani spomladi zgodilo to, da je bila, da je bil naval na nove registrske
               tablice takšen, da ga tam v KIG-u, kjer so to izdelovali in še izdelujejo, niso
               zmogli teh zadev in je to spet trajalo. Se pravi, nekaj se dogaja, najde se sicer
               dobra rešitev, tako na videz in potem seveda se pa zgodi še polno takšnih posledic,
               ki seveda niso bile predvidene, ali pa so bile takrat tako <q>"pišme uheljsko"</q>
               spregledane.</p>
               <p>Pa pojdimo k tistim znamenitim grbom, o katerih smo tudi veliko govorili. Gospod
               Mate pove, da so grbi ostali na željo državljanov. Res je. Tudi sam zagovarjam
               pestrost slovenskih registrskih tablic. Všeč so mi. Zdi se mi škoda, da bi jih
               izgubili. Ampak zdaj gre zadeva spet v neko takšno smer, da bo kmalu postal argument
               tega kar je ministrstvo uvedlo. Se pravi, da se lahko avtomobil, ali motor, ali
               karkoli registrira kjerkoli v Sloveniji in da se ima kateri koli grb na tablici,
               argument za to, da jih ne rabimo. Ker seveda se ne da prepoznavati več, od kod je
               kdo. Ljudje na ta način, boste rekli, bodo skrivali identiteto in ne vem kaj vse se
               bo še počelo. Se pravi vrsta zadev ki so nedomišljene, nedorečene in ki so bile sicer
               postavljene na drugo stran tehtnice kot dobre se seveda kažejo, ne vedno kot samo
               dobre.</p>
               <p>O evidenci o volilni pravici v tem trenutku ne bi govoril, ker ni tako dolgo, ko ste
               o tem že veliko slišali. Je pa seveda čisto jasno. Če človek ne more dati, ali dati
               vseh podatkov, ki so potrebni za to, da se vpiše kot volilni upravičenec, potem ga
               tam naj ne bi bilo. To se je pokazalo, seveda po vseh teh podatkih, številkah, ki ste
               jih slišali. Če pa zadeva po vašem ne gre, je treba pa kaj spremeniti. Saj radi
               spreminjate zadeve. Če ne sami pa seveda v sodelovanju z gospodom Šturmom, ki je tudi
               poln veselih idej kako zagreniti življenje državljanom Republike Slovenije.</p>
               <p>Pohvalili ste se z vrsto rešenih primerov v zadnjem času. Mene pa seveda še vedno
               zanima, koliko od teh primerov je resnično bilo zapletenih in koliko je bagatelnih.
               To da policija išče <q>"džankije"</q> okrog metadonskih centrov je zelo lahko delo in zelo
               veliko je rešenih primerov in prav gotovo lahko dvignejo vašo statistiko. Če smo že
               prej omenili Pluta in ta primer, potem bom pa vprašal tako. V tistem času, ko se je
               iskalo Pluta in še malo prej, je seveda bilo na območju Janč še nekaj kriminalnih
               dejanj. Tudi en umor. En grozovit umor Lenke Jelnikar. Je to razrešeno? Najbrž ne. Če
               že dajete na tehtnico vse in če dopuščate da mi tudi kaj pohvalimo, potem povejte
               tudi kaj takega, kar niste rešili in niste niti <gap n="..."/> Ali pa ste dali v nemar, ker je
               šlo pač za starejšo gospo. Vemo kako to gre.</p>
               <p>Potem stvar, ki me tudi zelo zanima je tudi zelo vezana na dogodke v Ambrusu. Namreč
               nam v odgovore na interpelacijo in pa seveda tudi v javnih občilih očitate, da enkrat
               pravimo, kako se minister premalo vpleta v delo policije, drugič pa, da vam očitamo,
               da se preveč vpletate. Tako je, včasih premalo, včasih preveč. Saj veste, da je to
               tudi stvar vaše presoje in to, da ste si vzeli izvršno povelje, pravico do izvršnega
               povelja v Ambrusu najbrž noben zakon ne omogoča. Preveč vneme tudi škodi, saj veste.
               Tako je v življenju! In če se kdo preveč zaleti v kakšno reč, naredi lahko napako in
               to je prav gotovo bila napaka, ki se je potem vlekla kar naprej in se mogoče še celo
               ni končala.</p>
               <p>O politizaciji policije tudi kakšna beseda. To zdaj najbrž statistični zavod ne
               ugotavlja, ampak tisto kar pa ljudje povedo pa vendarle moramo tudi upoštevati. Vrsta
               sprememb v policiji, ne vem če govori samo o tem, da so bili prej sami nestrokovni,
               zdaj so pa prišli sami strokovni ljudje v vrhove. Najbrž gre še za kaj drugega.
               Policija je doživela v tem času vrsto sprememb in ko pravite, da je po raziskavah
               inštituta za neke aplikativne zadeve, se pravi za tiste, ki se dajo uporabiti in ste
               jih dobro uporabili, stanje v policiji je dobro, vam tega žal ne verjamem. Jaz sem
               človek, ki veliko živi na terenu in slišim marsikaj in dokler seveda tarnajo tisti,
               ki kar naprej tarnajo, pa večni nergači, pa kadar se tožarijo večni kverulanti ni nič
               hudega, ampak, ko začno zgodbe pa svoje probleme pripovedovati ljudje, ki so po
               pravilu lojalni, ki imajo visok prag tolerance, potem me začnejo pa stvari bolj
               skrbeti.</p>
               <p>Jaz sem tako mimogrede med vašimi policisti tudi povpraševal, če kaj študirajo pa
               kaj študirajo in tako naprej in moram reči, da vsi študirajo, kako bi čim prej odšli
               iz policije. Celo vpisani so v takšne šole, da bi jim to omogočile. Dajte se še o tem
               kaj povprašati.</p>
               <p>Prometna varnost v Sloveniji. Če bi upoštevali vse parametre, se v zadnjih letih ne
               spreminja, da vam to tudi verjamem in pritrjujem, zaradi tega, ker se število vozil
               povečuje, ker se povečuje tudi število prevoženih kilometrov zaradi dnevnih migracij,
               število prometnih nezgod in mrtvih v prometu pa ne narašča toliko kot narašča ono
               drugo. Ampak vseeno. Odnos do te kaznovalne politike kakršnega ste že v letu 2005
               stestirali in preizkusili, se pravi, če bomo povečali kazni, se bo število prometnih
               nezgod, nesreč zmanjšalo in zmanjšalo se bo število mrtvih. Ta eksperiment ni uspel.
               Vi sicer navajate tam, da je razlog, da je bilo leta 2005 pomladi lepo vreme in da so
               zaradi tega ljudje prej pobezljali ali nekaj takšnega, ampak prav gotovo promet ni
               funkcija zgolj vremena, ampak še marsičesa drugega. V glavnem ta kaznovalna politika
               se ni obnesla. Ni se pa obnesla zaradi nečesa drugega. Zaradi tega, ker to obdobje in
               seveda še dve leti potem ni bilo pravzaprav na cesti dovolj pogosto policistov. Ne
               rečem, da jih sploh ni bilo, ampak ni jih bilo dovolj pogosto. In seveda, če človek,
               ki redno dela prekrške, ve, da je zelo malo možnosti, da ga bodo pri tem ujeli, potem
               jih dela še pogosteje in pač na nek način reskira. Bistvo te kaznovalne politike je v
               tem, da mora človek vedeti, da je veliko možnosti, da bo ujet pri tem početju in da
               je kazen iztirjana hitro, tako da sta vzrok in posledica skupaj.</p>
               <p>Ampak vi še vedno ostajate pri tem, da je treba kazni zviševati in da je treba
               ohranjati popust. Kot da ne bi delali zato, da bi bil promet varnejši, da bi se
               ljudje varneje počutili, ampak kot da delate zato, da se kakšni primanjkljaji iz
               proračuna zapolnijo.</p>
               <p>Pohvalili ste se tudi z inšpekcijskimi nadzori, ki da jih je veliko. Sam za kakšne
               dva tri vem, ker mi ljudje to sporočijo, ampak v glavnem gre za polnočne upade v
               lokale, kjer se išče kdo kadi. Se pravi, najhujši razgrajači, najhujši lumpje so
               torej kadilci. To se je sedaj zgodilo. Če bi to počeli tudi prej, potem tega novega
               čudnega zakona ne bi bilo treba. Ampak niste. Se pravi, gre za neko dogovorno
               medresorsko politiko, kako pravzaprav nekatere zakone postaviti pod vprašaj, druge pa
               izničiti ali pa jih nadomestiti z ostrejšimi.</p>
               <p>Zaradi vsega tega seveda, kar počnete ali sami ali v navezi z gospodom Šturmom ali z
               Bajukom, ne vem s kom vse se seveda pri tem dogovarjate, ker posledice ali tega ali
               onega seveda segajo tudi drugam, zaradi vsega tega bom interpelacijo prav z veseljem
               podprl. Mimogrede vas bi pa spomnil še na to, da ste tam v oktobru na eni od sej
               odbora za notranjo politiko povedali, da kdor za kaj odgovarja, naj se vpraša sam,
               tako da ni treba preveč govoriti o tem, kaj vse dobrega ste naredili in seveda takrat
               sem vas tudi pozval, da ponudite odstop. Povedali ste, da se boste o tem, da boste o
               tem še premislili in tudi ta premislek bi rad slišal. Zdaj je pa že kar spodoben čas
               od takrat. Hvala lepa.</p>
            </sp>
            <sp who="SDZ4:PečeSašo">

               <speaker>PODPREDSEDNIK SAŠO PEČE:</speaker>

               <p>Hvala lepa tudi vam. Preden dam besedo naslednjemu razpravljalcu, ministra samo
               obveščam, da se lahko v razpravo vključi kadarkoli hoče. Besedo pa ima poslanec Milan
               M. Cvikl. Izvolite.</p>
            </sp>
            <sp who="SDZ4:CviklMilanMartin">

               <speaker>MAG. MILAN M. CVIKL:</speaker>

               <p>Hvala lepa, gospod predsedujoči za besedo. Državljani in državljanke, poslanke,
               poslanci in gospod minister.</p>
               <p>Današnja razprava o interpelaciji zoper ministra za notranje zadeve je zame predvsem
               razprava o tem, ali imamo v Sloveniji dobro varnostno situacijo ali ne. Ali imamo v
               Sloveniji od leta 2004 v tem mandatu višjo stopnjo varnosti, ali nam Ministrstvo za
               notranje zadeve skupaj s policijo in drugimi organi zagotavlja to varnost. Če bi jo
               imeli, potem se starši mladostnikov ne bi zvečer srečevali pred vrati lokalov, kjer
               pobiramo otroke. Z nekaterimi ljudmi iz te dvorane se vsake toliko časa slišim, kdo
               bo koga kje pobral. Če bi imeli dobro varnostno situacijo, potem ne bi odsvetovali
               otrokom in drugim večerni sprehod čez Tivoli in študentje v študentsko naselje že
               dolgo ne hodijo čez Tivoli. Odsvetovali tudi ne bi svojim sosedom sprehodov po
               temnejših soseskah, Brilejeva, Dravlje in še kje. Ne bi se zgodile zadeve Plut, Lipa,
               Global. Če bi imelo dobro varnostno situacijo podjetje, ki je najelo lokal Global, ne
               bi tega zdaj zapiral. In zato, ker so vse te zadeve zgodile in ker situacija ni
               dobra, situacija je slabša kot je bila pred štirimi leti, ste minister objektivno
               odgovoren. Poleg tega se vam je zgodilo še nekaj zadev, kjer vas je seveda vaša
               temeljna izobrazba premamila.</p>
               <p>Vendar predstavljajte si, državljani in državljanke, komurkoli bi se to lahko
               zgodilo. Kako je mogoče v pravni državi, v Sloveniji, da se sosedje dvignejo in te
               preselijo in ko pričakuješ, da bo prišla policija, ki te bo zaščitila - ne, te ta
               policija preseli. Še več. Minister za notranje zadeve kot prvi na terenu vzame v roko
               megafon in verjamem, da ste kot diplomirani obramboslovec - tako piše na vaši spletni
               strani - to mogoče celo znali narediti - vzeti v roke megafon in ukazovati. In potem
               se zgodi to, da vas ob prisotnosti policije preseli policija, ki obljubi sosedom
               oziroma minister sosedom, da se vi več tja ne boste vrnili. In to se tudi zgodi.
               Imamo zelo čudno situacijo v Sloveniji, ko se pravzaprav potem leto za tistem cela
               država, nekaj občin ukvarja s tem, kje lahko po novem družina stanuje v miru s
               sosedi. In ti sosedje niti niso več sosedje ampak so takorekoč bivši ali celo še
               formalnopravno gledano objekti Ministrstva za obrambo oziroma Slovenske vojske.</p>
               <p>To spominja na tisto zgodbo v času druge svetovne vojne, ko so v ZDA Japonce
               izselili za zaščito pred drugimi državljani. Govorim o Američanih japonskega rodu, ki
               so bili izseljeni. Zato seveda današnja diskusija, diskusija o tem, ali je takšna
               politika v državi, ki je članica Evropske unije, sprejemljiva. Na koncu bom ministra
               tudi na to temo nekaj vprašal, ker so včeraj oziroma nekaj dni nazaj v Evropskem
               parlamentu točno o tem vprašanju diskriminacije govorili.</p>
               <p>Zame je interpelacija orodje opozicije in ga kot takšnega v popolni meri podpiram.
               Izgovori, nekatera tukajšnja očitanja poslancev koalicije, da v času predsedovanja ne
               moremo imeti interpelacije, so preprosto za las privlečena. Še dobro, da je tudi tam
               nekje po predsedniških volitvah gospod Janez Janša sam povedal, da tako ali tako
               dogovor o - v narekovaju - sodelovanju v času predsedovanja ne obstaja več in da nas
               pravzaprav on ne namerava obveščati o vsem, kar počne. Pravzaprav moram reči, da mi
               je kar všeč, da nas Janez Janša ne obvešča o oblikovanju prioritet in o tem seveda,
               kako sprejema navodila iz posameznih držav. Zato reči tukaj, da ni v času
               predsedovanja Evropski uniji pravilno govoriti o nečemu, kar je seveda odgovornost
               ministra, pač ni argument.</p>
               <p>Sam sem imel prvi pomislek, ko je prišlo do interpelacije, da bi bilo najbolj
               korektno, da minister za notranje zadeve tam nekje 22. decembra svečano zaključi
               projekt Schengena in potem odstopi. To bi bilo verjetno najboljše. Minister seveda se
               za to ni odločil. Razumem tudi njegove razloge. Vendar me danes, minister, v svojem
               skoraj 90 minutnem nastopu niste prepričali. Pravite, da delate dobro, da je na
               policiji vse v redu, vendar ta občutek ljudi, ki jih je strah, ki več ne hodijo čez
               Tivoli v študentsko naselje, to, da pobiramo otroke zvečer pred lokali in da smo zelo
               pazljivi v kateri vrsti taksijih bodisi pošiljamo domov ali iščemo, preprosto
               dokazuje, da temu ni tako.</p>
               <p>Vendar naj dam, še dva primera. Zelo aktualna sta. Jutri bomo govorili o stanju na
               področju korupcije oziroma rajši protikorupcijskega boja. Danes je v časopisih
               povedano, da je policija še vedno ozko grlo v boju zoper koruptivna dejanja. In ker
               sem se v zadnjih letih kot bodisi predsednik ter član komisije za nadzor javnih
               financ kar nekajkrat ukvarjal s potencialnimi koruptivnimi dejanji in je bilo
               marsikaj, bodisi ovadeno, poslano in tako naprej, seveda tej tezi, to tezo potrjuje.
               To tezo potrjuje tudi dejstvo, da je v letu 2007 bilo na protikorupcijsko komisijo,
               ki je očitno med ljudmi ocenjena kot eden redkih neodvisnih organov, poslano 595
               prijav, kar je skupaj toliko v enem letu, kot prej v dveh in pol letih. In jaz se ne
               spomnim, da bi policija kot organ v sestavi ukrepala. Da bi ukrepala na primer glede,
               večkrat je bilo danes omenjeno, od tega gospoda Domna Zavrla, da bi ukrepala glede
               tega, ko je jasno, ko je jasno, da so vsi ljudje, ki so na ministrstvu za zdravje
               počeli nečedne posle podpisovanja takšnih in drugačnih pogodb odšli z Ministrstva za
               finance, da bi za zaščito dokazov koga od teh prijela. Tega se jaz ne spomnim. Ko smo
               seveda na komisiji za nadzor javnih financ posredovali vse dokumente na pristojne
               organe, o tem je že več kot pol leta, ne duha ne sluha. Ampak poglejte, kaj se je ob
               takšni policiji pa zgodilo prejšnji petek popoldne. V slovenski javnosti lahko na
               spletni strani prečitate en dokument o nekih pogovorih, ki so potekali na božični
               večer. Dokument ni zaupne narave, vsaj piše ne, da je zaupne narave. Jaz ga čitam in
               upam, da pri tem ne kršim kakšno, kako se temu reče, kakšno posebno tajno. Ampak
               pravil, to lahko danes čitam v časopisu, da je v petek pozno popoldne 8 ljudi,
               vključno tudi zaposleni iz Ministrstva za notranje zadeve vstopilo v pisarno
               diplomata in mu zaseglo računalnik. Upam, da boste ta računalnik hitreje analizirali,
               kot ste analizirali računalnik inšpektorja, ki je opozoril na nečedne posle na
               pediatrični kliniki. In ni, ne morem se znebiti občutka, če ne omenjam še ostalih
               primerov, da seveda tukaj policija deluje politično. Ta dva primera, neaktivnost na
               protikoruptivnih dejanjih, na zadevah, na katere smo opozarjali tudi na sejah
               Državnega zbora. Aprila 2007 sem dva ministra vprašal, če sta prepričana, da jim na
               Ministrstvu za zdravje pri investicijah, ki gredo v desetine milijone evrov nekaj ne
               pušča, pa seveda nobenih aktivnosti policij.</p>
               <p>In za konec še o tako imenovanih evropskih temah Sobota, 2. februar, evropski bilten
               številka 9593. Področje: pravosodje in domače zadeve. 31. januarja je evropski
               parlament sprejel resolucijo o zmanjševanju diskriminacij proti Romom. In zanima me,
               gospod predsedujoči odbora za pravosodje in, recimo temu domače zadeve, ali pa
               področje sveta, bom takoj, se opravičujem, Evropskega sveta skupaj z nekaterimi
               drugimi. Kaj boste naredili v času vašega predsedovanja v zvezi s to resolucijo? Ali
               boste sledili temu, tej oceni, da je nesprejemljivo, da tako imenovano, zdaj
               uporabljam v narekovajih izraz, ki ga prevajam, ker ni pravilen izraz, da je seveda
               anticiganstvo s strani ekstremističnih skupin nesprejemljivo. Ker če, bi to bilo, bi
               danes nekdo v tem Državnem zboru že reagiral, ko je nekdo uporabljal izraze, ki
               seveda Romom ne pritičejo. In zato seveda me zanima, kako boste delovali na tej
               točki, vi kot predsedujoči sveta, ko ste pred, zdaj že več kot letom, delovali kot
               diplomiran obramboslovec.</p>
               <p>Minister za notranje zadeve mora biti minister za notranje zadeve in ne prvi
               policist. Zato je interpelacija o delu in odgovornosti, ki vam očita kršitve po
               zakonih ki so tukaj navedeni, zame upravičena in glasoval bom za vašo razrešitev.
               Hvala lepa.</p>
            </sp>
            <sp who="SDZ4:CukjatiFrance">

               <speaker>PREDSEDNIK FRANCE CUKJATI:</speaker>

               <p>Hvala. Besedo ima gospod Koren.</p>
            </sp>
            <sp who="SDZ4:KorenDrago">

               <speaker>DRAGO KOREN:</speaker>

               <p>Hvala za besedo, gospod predsednik. Lep dober dan gospodu ministru s sodelavcema,
               poslankam in poslancem. Obravnava interpelacije zoper ministra Mateja se odvija res v
               pravem času. Danes je namreč pustni torek. Pust, ko so norčije vseh vrst dovoljene.
               Danes se lahko malo šalimo in očitno so se eni zares pošalili. Eni - to mislim one
               Zares. O vseh točkah, ki so navedene v interpelaciji bi lahko razpravljali. Jaz
               mislim, da bi ob vseh teh temah ki so navedene v interpelaciji, bi bilo smiselno
               razpravljati. Vendar ne na točki, ko govorimo o interpelaciji zoper ministra za
               notranje zadeve. Jaz mislim, da vse te teme, ki so navedene nimajo prav velike zveze
               z našim notranjim ministrom.</p>
               <p>Moram reči, da me je v začetku te današnje točke v Državnem zboru najbolj presenetil
               kolega Školč, ko je začel, obstajajo še hujše zadeve, ki bi jih morali obravnavati.
               Pa sem si rekel, o srečo imamo, ti predstavniki LDS-a so pa res usmiljeni do
               koalicije oziroma do ministra Mateja, ker so navedli samo tiste manjše, nepomembne
               zadeve, te pomembne velike zadeve so pa pustili, ne vem kdaj bomo pa tisto
               obravnavali, morda bo kmalu vložena še kakšna interpelacija. Sicer ne vem proti
               kateremu ministru, morda ponovno proti ministru Mateju.</p>
               <p>Če se sam lotim vsaj katere od teh točk, ki jih v interpelaciji navajate in očitate,
               bi najprej začel s točko zelo slabe prometne varnosti. To je ena zelo, jaz bom rekel
               kar pomembna tema, o kateri smo že govorili v Državnem zboru, o kateri bi bilo dobro,
               da bi še govorili v Državnem zboru ampak mislim, da nobene potrebe ni, da o tem
               govorimo danes, ko govorimo o interpelaciji, se pravi o odgovornosti ministra za
               notranje zadeve. Vsi se dobro zavedamo ali pa vsaj večina, sem prepričan, se dobro
               zavedamo kakšno je stanje, kar se tiče varnosti na cestah, varnosti v cestnem
               prometu, a osebno za takšno stanje v nobenem primeru, nikakor ne morem kriviti našega
               ministra. Ali je minister odgovoren, če jaz malo preveč pogledam v kozarec pa sedem
               za volan, se peljem domov in povzročim nesrečo. Ali je minister odgovoren za to, če
               imam težko nogo in tišim na plin, da gre tam 180, 200 na avtocesti, naredim prekršek,
               naredim nesrečo. Jaz se sprašujem, če bi minister pa vem da ne bo doživel danes
               interpelacije, če bo doživel, da bi ob prvi priliki, ko bom dobil plačilni nalog tega
               spakiral v kuverto in poslal ministru Mateju, saj je on za to odgovoren. Lepo vas
               prosim!</p>
               <p>Če nadaljujem naprej, minister je očitno odgovoren tudi za smrt mladostnic in
               mladostnika, se pravi tam pri Lipi in pri Globalu. Te zadeve jaz mislim, da ne smemo
               obravnavati za hec, ampak o tej zadevi je treba govoriti zelo resno, kajti ni prav,
               da bi te nesreče teh mladih ljudi izrabljali in uporabljali v namene diskreditacije
               osebe, mu naprtili tako težke odgovornosti kot se jih tu hoče naprtiti. Jaz mislim,
               da to ni pošteno in ni prav, da bi tako ravnali in delali. Rečeno je bilo prej tudi v
               predstavitvi predlagatelja kolega Školča, kot da je minister odgovoren za to, kakšno
               pogodbo ima sklenjeno lastnik Lipe z to službo varovanja. Ali je minister res
               odgovoren za vse te posle, ki jih firme varovanja sklepajo z razno raznimi
               ustanovami, kakšne so, kako se to varovanje opravlja. Ne da zelo dobro razumemo, samo
               eni zadev, eni pač, eni ste pač zelo vešči in sposobni zadeve spreobračat.</p>
               <p>Če grem na problem evidence volilne pravice, ja lepo vas prosim, v Državnem zboru
               smo sprejeli zakon, ki je ministru naložil, kaj mora narediti. Ali je minister kriv
               če za toliko in toliko državljanov oziroma Slovencev, ki živijo v tujini, nima
               naslova, če te naslove prihajajo, pridobivajo iz upravnih enot, iz naših
               veleposlaništev in tako naprej. Zato pozivat na odgovornost ministra res nima pravega
               pomena.</p>
               <p>V tej interpelaciji je res zaslediti kup protislovij. Enkrat govorimo o tem, kako se
               minister preveč vtika v delo organov v sestavi oziroma recimo v policijo, že takoj na
               drugem mestu kaj vse bi moral storiti v tej policiji. Jaz mislim, da jaz vidim tu
               samo en narobe svet. Kolega Cvikl je prej vprašal kakšna pa je varnostna situacija
               Slovencev in imam občutek, da je hotel kar prestrašiti naše ljudi. Ampak, drage
               Slovenke in Slovenci, ni se treba bati. Stanje v Sloveniji ni nič slabše kot je bilo
               pred tremi leti in par mesecev, ko je vladala druga vlada, ko smo imeli drugega
               notranjega ministra. Sicer nimam statistike in ne morem reči, ali je v tem obdobju
               bilo kaj manj ubojev kot jih je bilo prej ali jih je več, ali je bilo več nesreč kot
               jih je bilo prej s smrtnim izidom. To vemo, da se povečujejo, pa spet zmanjšujejo, pa
               zopet povečujejo in tako naprej. Govoril je o sosedskih odnosih, kako sosedje se
               dvignejo, izselijo soseda in glej ga zlomka kakšna krivica je bila tu storjena. Ampak
               vsak človek, ki se resnično vpraša, zakaj pa so se Slovenci dvignili, kjer ljudje
               živijo v strpnih, v dobrih medsoseskih odnosih ni nobenega vzroka, da bi se sosedje
               dvignili proti enemu sosedu. Je pa že potrebno pogledati in poiskati tisti pravi
               vzrok.</p>
               <p>Lahko bi še našteval kup teh zadev, nasprotij, ki se pojavljajo v interpelaciji pa
               vendar mislim, da nima smisla pri tej točki, smisel bo imelo, ko bomo resno govorili
               o teh posameznih težavah in problemih, ki so navedeni, ampak ne ob interpelaciji.</p>
               <p>Zaključil bom samo s tem, da lahko rečem, da sem zelo zadovoljen, da imamo v
               Sloveniji takšnega notranjega ministra, jaz si upam reči, da je to eden boljših
               ministrov v tej slovenski sedanji Vladi. Upam si trditi, da dela zelo dobro, da dela
               zelo odgovorno in jaz mu želim še teh nekaj mesecev do novih parlamentarnih volitev
               in do nove Vlade res veliko, veliko uspeha pri njegovem delu. Hvala lepa.</p>
            </sp>
            <sp who="SDZ4:CukjatiFrance">

               <speaker>PREDSEDNIK FRANCE CUKJATI:</speaker>

               <p>Hvala. Besedo ima gospod minister, izvolite.</p>
            </sp>
            <sp who="SDZ4:MateDragutin">

               <speaker>DRAGUTIN MATE:</speaker>

               <p>Hvala lepa gospod predsednik. Vendarle je potrebno na nekatera vprašanja odgovoriti
               takoj, sproti zato, da slovenski državljani, ki gledajo ta prenos preko televizije ne
               bodo dobili popolnoma drugačne slike in predvsem, da ne bodo mislili, da je vse res,
               kar je nekdo spregovoril.</p>
               <p>Najprej se bom dotaknil dogodka v Ministrstvu za zunanje zadeve. Policija ni bila na
               Ministrstvu za zunanje zadeve v tej pisarni, ki ste jo vi opisali, ni zasegla
               računalnika, ne preiskuje ta računalnik, ne pregleduje ga. Tukaj pišejo mediji,
               seveda jaz ne morem vplivati na to in tudi ne želim vplivati na to, lahko vam pa z
               vso odgovornostjo povem, predvsem javnosti, ker dvomim da bom tistega, ki je to trdil
               v to prepričal; policija ni bila v tej pisarni in bila udeležena pri tem dogodku, ki
               ste ga vi opisali. To vprašanje morate seveda nasloviti na koga drugega in seveda
               osebno si zelo težko predstavljam kako lahko zasežeš računalnik, ki je tako ali tako
               last države. Tako ali tako last ministrstva in ne posameznika, ki dela v nekem
               organu. Vsi vemo, kaj lahko delamo na računalnikih, kakšni so predpisi v zvezi s tem
               in izrecno je prepovedano nekatere stvari delati na službene računalnike. Nenazadnje,
               gospod poslanec vi ste bili državni sekretar in veste, da je prepovedano na službene
               računalnike delati privatne zadeve. To je prepovedano, vsaj v državni upravi.</p>
               <p>Vendar je treba seveda jasno te stvari povedati, jasno je treba povedati tudi to, da
               ni primerno, vsaj meni se ne zdi primerno, da se žali katero koli fakulteto,
               univerzo, da nekdo napada v Državnem zboru neodvisnost raziskav, ki jih univerze
               izvajajo. Kakor koli se imenuje katera univerza, kolikor koliko let ima in seveda
               kvaliteta dela univerze se meri po kvalitetnem delu, ki ga opravlja. In če je neka
               univerza bila kasneje ustanovljena ne pomeni, da nima statusa univerze in da njihove
               raziskave niso verodostojne. Leto pred tem je enako raziskavo delala ena druga
               fakulteta. Rezultati so bili zelo, zelo podobni. Razlike so bile minimalne v
               rezultatih in seveda iz leta v leto nihajo rezultati zadovoljstva državljanov.</p>
               <p>Rad pa bi se odzval tudi na to, da ni več varno hoditi preko Tivolija v študentska
               naselja. Jaz sem študiral leta 1983 in tudi tedaj študentje nismo hodili preko,
               ponoči, po polnoči preko parka v študentsko naselje. Tako da je takšne trditve zelo
               težko postavljati. Starši smo pa seveda zelo skrbni do svojih otrok in veliko od nas
               staršev, tudi sam, seveda se poslužujem določenih zadev in vsak od staršev se sam
               odloči, kdaj bo šel otroka iskati na neko določeno prireditev. Nenazadnje imamo tudi
               zakon, ko mladoletni otroci ne smejo biti po polnoči sami prisotni v javnosti oziroma
               v lokalih kjer se toči alkohol in nekatere druge zadeve. Tako, da smo starši na nek
               način prisiljeni drugače ravnati. In verjetno je tudi prav da tako ravnamo. Takšne
               očitke, ki so na nek način kar tako pavšalno dani, je seveda zelo težko sprejemati in
               zelo nekorektno je, pa niti ne do mene, do policije, da se jim polaga, kaj so počeli
               kje in kaj so naredili in kaj so zaplenili. Policija, kot veste, je v tem konkretnem
               primeru dobila ovadbo proti neznanemu storilcu. Ukrepa tako kot v vseh ostalih
               primerih. Zadeve usmerja Okrožno državno tožilstvo in ravna samo to, kar seveda je s
               tem usmerjenjem narejeno. Zato je treba to zelo jasno in glasno povedati.</p>
               <p>Mogoče bi se pa dotaknil, glede na to, da je drug poslanec govoril o statistiki, o
               prometni varnosti ki je nima na razpolago. Jaz jo imam pred seboj. Iz leta 2003 na
               leto 2004 se je povečalo število smrtnih žrtev na slovenskih cestah za 32 mrtvih in
               nihče ni govoril, da gre za dramatično poslabšanje razmer na slovenskih cestah, da se
               dogajajo grozne stvari, da ni policije nikjer, da se ničesar ne dogaja. Skratka bil
               je velik porast števila smrtnih žrtev. Seveda, če primerjamo s porastom, ki smo mu
               bili priča z leta 2006 na 2007, ko je bilo takšnih smrtnih žrtev več iz 2006 na 2007,
               31. To je bilo leta 2004 bolj katastrofalno stanje, če uporabim besede, ki so jih
               uporabili poslanci. In to so dejstva. To je statistika, ki se je ne da zamegliti. In
               seveda besede, ki jih nekateri poslanci uporabljajo, da jaz vplivam na statistiko.
               Jaz sploh nimam dostopa do računalnikov, kjer se vodi statistika. Še nikoli nisem
               gledal v ta računalnik. Ne znam uporabljati tega računalniškega programa, zato ker
               nimam pristojnosti, da bi to počel. Statistika se vodi na vsaki policijski postaji in
               se združuje in ni možno popravljati. Vsak popravek je viden, leta nazaj. Nemogoče je
               prirediti statistiko. Nemogoče je prirediti statistiko o preiskanih kaznivih dejanjih
               in nikakor ne gre za to da policija bi se ukvarjala z bagatelnimi zadevami in to
               prikazovala kot uspehe.</p>
               <p>Na področju gospodarske kriminalitete, delno povezane tudi s koruptivnimi dejanji,
               ker ponekod gre za povezanost, lahko rečem, da se je strahovito dvignil - vsi dobro
               veste v tem Državnem zboru, da ne morem govoriti o konkretnih zadevah, da ne smem
               navajati konkretne primere, kjer je policija podala kazenske ovadbe. Točno veste in
               ves čas me sprašujete, naj vam naštejem primere, da mi boste potem upravičeno
               očitali, da se vtikam v delo policije in pridobivam podatke, ki jih ne smem. Lahko
               vam pa povem globalno, kako stvar stoji. V lanskem letu se je materialna škoda, ki jo
               je policija preiskala in za zadeve, za katere je podala kazenske ovadbe, na
               gospodarskem področju povezana s korupcijo - delno s korupcijo, ne v celoti -
               dvignila na škodo države na 140 mio evrov, kar je nekajkratni porast za nekaj let
               nazaj, tako da se tukaj dela. Naredi se veliko in točno veste, da nimam vpogleda v
               operativno delo, da ne morem komentirati nobene operativne zadeve in tudi nimam
               vpogleda v njo, ki se dogaja danes v tem trenutku in na katerih dela policija. Na to
               preprosto nimam pristojnosti in prav je tako, da jih nimam. Vi pa ves čas sprašujete
               o zadevah, ki se dogajajo danes, v tem trenutku ali včeraj in veste, da na to ne
               morete dobiti odgovora in tudi če boste vprašali policijo, ne boste dobili tega
               odgovora. Tudi če boste to vprašali na odborih, ne boste dobili tega odgovora zato,
               ker so pristojnosti jasno razdeljene in vi to veste in prav je, da tudi tisti, ki
               gledajo ta prenos, vedo, da je to tako, ker drugače bodo dobili občutek, da bi jaz
               moral vse te primere tukaj začeti naštevati, pa jih ne morem. Na žalost; tako je.
               Takšna so pravila in prav je, da so takšna pravila. Hvala.</p>
            </sp>
            <sp who="SDZ4:PečeSašo">

               <speaker>PODPREDSEDNIK SAŠO PEČE:</speaker>

               <p>Hvala. Besedo ima gospod Gril oziroma gospod Cvikl ima repliko. Izvolite, gospod
               Cvikl.</p>
            </sp>
            <sp who="SDZ4:CviklMilanMartin">

               <speaker>MAG. MILAN M. CVIKL:</speaker>

               <p>Mislim, da je povsem jasno, da je minister odgovarjal na nekatere očitke, ki sem mu
               jih predočil, ampak glede na to, kar je povedal, predpostavljam, torej če bi gospod
               Marjan Šetinc v petek poklical 113 in rekel <q>"policija, pridite me zaščititi, ker mi
               osem varnostnikov, varnostno-notranja služba Ministrstva za zunanje zadeve želi hudo
               storiti"</q>, da bi ga vi zaščitili, to vi trdite. Ne, to vi trdite, gospod minister.
               Samo to je moje vprašanje vam - ali bi ga zaščitili tako, kot ste zaščitili družino,
               ki se je morala izseliti. Za to vprašanje gre in vprašal sem vas, kaj je pa s petsto
               in toliko protikoruptivnih dejanj, za katere je policija ozko grlo in pravite, da vse
               skupaj usmerja okrožni tožilec.</p>
               <p>Minister, dejstva so pač takšna. Kako ste se počutili leta 1983 v Tivoliju ali ne -
               povem vam, da zdaj pač so določena kazniva dejanja v Tivoliju, ki jih v tistih časih
               ni bilo in ko smo mi bili študentje, smo hodili čez Tivoli, tudi ob dveh zjutraj,
               zdaj pa ne hodijo več.</p>
            </sp>
            <sp who="SDZ4:PečeSašo">

               <speaker>PODPREDSEDNIK SAŠO PEČE:</speaker>

               <p>Hvala. Besedo ima gospod Gril.</p>
            </sp>
            <sp who="SDZ4:GrillIvan">

               <speaker>IVAN GRILL:</speaker>

               <p>Najlepša hvala za besedo, spoštovani gospod predsednik, gospod minister oziroma
               ostali predstavniki vlade.</p>
               <p>Ko sem bil sam seznanjen z vložitvijo te interpelacije proti notranjemu ministru
               gospodu Dragotinu Mateju, sem bil resnično negativno presenečen in nisem verjel, da
               je to v Sloveniji možno, da se skuša z takšnimi neresnicami, lažmi lahko rečemo,
               lažmi, diskreditirati ne samo gospoda Mateja kot državljana ampak kot ministra, ki
               predstavlja Republiko Slovenijo. Koliko je predlagateljem te interpelacije res za to,
               da se tukaj opravi neka temeljita razprava kaže tudi dejstvo, da imamo danes oziroma
               sedaj prisotne štiri oziroma tri podpisnike interpelacije, ostale vse očitno to niti
               ne zanima, ker vedo, da to kar so navedli ne drži. Takšne inscinirane obtožbe kot so
               bile v tej interpelaciji predlagane, me nehote spominja na dahovske procese, ki so
               bili ravno v teh mesecih 60 let nazaj. Tudi tam so 37 ljudi povsem neupravičeno brez
               dokazov obtožili in tudi obsodili. Tudi danes smo priča sicer samo gospodu ministru
               očitajo neresnice, laži in to vse z namenom, da ga diskreditirajo, da ga blatijo,
               vlado s tem, da se ne zavedajo, da najbolj pa blatijo s tem našo državo Slovenijo, na
               katero bi morali biti vsi bolj ponosni kot smo sicer.</p>
               <p>Sicer pa nismo prvič priča blatenju naše države. Vemo, da je bilo s peticijo ravno
               tako poizkus blatenja države. Še je bilo takih primerov. Ravno v zadnjih dneh smo
               priča, da je bil dokument iz Ministrstva za zunanje zadeve objavljen v časniku
               Dnevnik, ravno danes lahko zasledimo, da beograjski časopis Politika objavlja
               številne dokumente, ki ne sodijo v javnost, pomeni, da so tukaj interesi očitno
               dirigirani tudi s strani opozicije, da se našo državo blati v tujini. Očitno stranka
               Zares, čeprav so to poslanci, ki izhajajo iz bivše LDS, sicer so dali pod neko
               preobleko oranžne barve, ampak v bistvu so to isti ljudje in pa seveda tudi LDS-a, da
               skušajo zavajati naše ljudi, da skušajo zadeve predstavljati drugače kot so in to
               predvsem z ciljem, da se v javnosti predstavi stvar drugačna kot je sicer. Vendar pa
               tako kot vsaka stvar, je tudi interpelacija koristna v tem delu, da lahko sedaj imamo
               možnost poslušati številne argumente, dokaze, ki povsem jasno dokazujejo, da so vse
               navedbe neresnične, da so izmišljene, istočasno pa lahko tako minister kot tudi
               ostali razpravljavci pokažemo oziroma predstavimo številne dosežke, ki so bili
               narejeni v času ministrovanja gospoda Mateja.</p>
               <p>Danes smo lahko že slišali njegove številne dosežke, vendar se mi zdi prav, da
               izpostavimo ponovno vsaj še dva s strani tistih, ki so te pohvale dali in to je s
               strani Evropske unije oziroma uglednih ljudi iz Evropske unije. Nedvoumno je tukaj
               pohvala evropskega komisarja gospoda Franca Fratinija, ki je javno izrekel pohvalo
               tako Vladi, še posebej pa gospodu Mateju, da je z njegovo pomočjo projekt schengenske
               meje v novih članicah uspel, tudi po zaslugi, ali pa predvsem po zaslugi njegove
               prizadevnosti in pa tudi požrtvovalnosti na tem projektu.</p>
               <p>Ravno tako je generalni direktor direktorata Evropske komisije za pravosodje priznal
               oziroma javno povedal, da je Slovenija oziroma notranje ministrstvo naredila pomemben
               sistem integracije beguncev in to je projekt, ki mu bodo sledili tudi drugi. Vemo, da
               smo tudi prva evropska država oziroma država Evropske unije, ki ima elektronski
               register oziroma matični register. Ob tem pa je presenečenje, verjetno, ne samo mene,
               ampak tudi za tiste, ki poznajo te očitke, da predlagatelji interpelacije enkrat
               očitajo ministru oziroma policiji, da ne postopa, tako kot ji zakon narekuje, po
               drugi strani pa poslušamo očitke, da pa svoje pristojnosti dejansko zlorablja oziroma
               da jih zlorablja. Ampak tukaj se je potrebno sedaj odločati, ali policija dela v
               skladu s svojimi zakonskimi določili in pristojnostmi ali ne. Vsi dokazi, vsi
               argumenti kažejo, da vedno policija je delovala, vsaj pod vodstvom gospoda Mateja v
               skladu z zakonodajo, v skladu s pristojnostmi, ki jih seveda tudi ima. Jaz verjamem,
               da vsak izmed nas, v primeru, ko potrebujemo policijo, ko potrebujemo njeno varnost,
               bi si želeli, da ima policija v tistem trenutku neomejene pristojnosti, da nas
               zaščiti. V drugem primeru, ko pa si ne želimo, da ima policija opravka z nami, bi pa
               si želeli, da ima zvezane roke. Vendar, zakon je povsem jasen in policija je
               profesionalna ves čas in svoje pristojnosti seveda tudi izvaja v skladu s svojo
               zakonodajo.</p>
               <p>Da so obtožbe predlagateljev interpelacije izmišljene in da tudi ne kažejo
               dejanskega stanja, kaže tudi izjava v članku Delu varuhinje človekovih pravic, ko je
               ravno v zvezi s Strojanovimi, za katere poslušamo danes očitke, povsem jasno navedla.
               Tamkajšnja policija je izvajala selektivne posamične ukrepe, ki pa niso
               diskriminatorni. Policisti Strojanovih niso ustavljali na podlagi etničnih
               pripadnosti, kot je bilo to predstavljeno v javnosti pa kot se skuša sedaj tudi v
               interpelaciji to izpostavljati, ampak z namenom preprečevanja nemirov. Strojanovi se
               nad prisotnostjo policije ne pritožujejo. Moti jih edino to, da imajo posamezni
               družinski člani nekoliko omejeno gibanje. Vemo zakaj je policija morala tako
               postopati. Zato da je preprečila, verjetno da nepredvidljive dogodke, ki bi lahko
               bili tudi tragični in tukaj tudi zahvala ministra Mateja, da je takrat osebno
               sodeloval v umirjenost situacije in verjetno, da se težko najdemo ali pa srečamo s
               situacijo, da je nek minister osebno tudi tako postopal, kar mu gre lahko tudi v
               veliko zahvalo in pa seveda tudi čast.</p>
               <p>In kar se mi zdi še posebej nerazumljivo, je to da predlagatelji interpelacije
               očitajo, da policija ni ukrepala v Grčaricah. Da ni uporabila tistih ukrepov, ki bi
               jih lahko. Pomeni, da nagovarjajo policijo, da deluje proti svojim ljudem. Ja, pa
               prosim vas. Ali si želimo imeti ponovne dogodke, ko smo imeli pred sedemnajstimi
               leti, ko je tako imenovana Jugoslovanska ljudska armada s tanki delovala na svoje
               ljudi? Jaz si take policije ne želim in jaz sem na našo policijo ponosen in verjamem,
               da tudi številne državljanke in državljani.</p>
               <p>Seveda bom glasoval proti predlogu interpelatorjev, da se razreši ministra Mateja.
               Še več. Ponovno bom glasoval za njega. In če bi bilo potrebno, bi tudi zastavil svoj
               podpis za njegovo delo, za njegove dosežke. Mislim, da smo lahko vsi na to ponosni in
               se mu seveda tudi v svojem imenu za njegovo delo zahvaljujem. Hvala lepa.</p>
            </sp>
            <sp who="SDZ4:CukjatiFrance">

               <speaker>PREDSEDNIK FRANCE CUKJATI:</speaker>

               <p>Hvala. Besedo ima gospod Posedel.</p>
            </sp>
            <sp who="SDZ4:PosedelAlojz">

               <speaker>ALOJZ POSEDEL:</speaker>

               <p>Hvala za besedo, gospod predsednik. Lep pozdrav vsem prisotnim! Zares smo si zelo
               različni v tem Državnem zboru. Če je eden od predhodnikov ocenil, da je današnja
               razprava sklicana na primeren dan, ravno na pusta, se meni osebno zdi, da je ravno
               obratno. Da razgovor, razprava o tako pomembni temi, kot je delo notranjega ministra,
               ni najboljše, da je sklicano ravno na pusta in da nas ne bo še nekdo želel
               prepričati, da je tudi to prispevek k sproščeni Sloveniji.</p>
               <p>Osebno nisem podpisal te interpelacije zato, ker bi želel blatiti gospoda ministra.
               Nisem podpisal interpelacije zato, ker bi želel blatiti celo Vlado, celo celo
               Slovenijo. Nisem podpisal zato, da bi zmanjševal ugled gospod ministra v trenutku, ko
               je tako uspešno uvedel schengen.</p>
               <p>To so podtikanja, ki nam jih stalno, vsake toliko časa pošiljate iz koalicijskih
               klopi. Ni res. Svoj podpis na to interpelacijo sem dal zaradi tega, ker se zavedam,
               da ni vse tako urejeno, da ni vse tako pravilno, kot je prikazal minister in da ni
               predvsem tako črno belo, kot želimo prikazati, da predhodnik govori, da vse, kar je
               zapisano, je izmišljeno in neresnično in povzdiguje v nebo gospoda ministra. Kar je
               tudi prav. Za vse dosežke je vodja naše Poslanske skupine gospod Lahovnik na
               obrazložitvi mnenja poslanske skupine sam čestital gospodu ministru. Še bolj so
               čestitk in pa zahvale zaslužni vsi operativci na terenu. Ravno tega se mi zavedamo,
               da premajhno število strokovnjakov, premajhno število policistov opravlja tako
               odgovorno delo. Zato sem dal sam z drugimi podpis na interpelacijo, ker je pač to
               orodje v rokah opozicije, da ima možnost opozoriti na stvari, za katere pač
               ocenjujemo po informacijah, ki jih imamo, po informacijah, ki jih dobivamo, da niso
               dobre in predvsem da si želimo, da se v razgovoru izpostavijo in pa da se v
               nadaljevanju rešijo. Nič ne pomeni zamenjava enega človeka na vrhu ministrstva, če se
               ne bodo spremenile tiste stvari, na katere opozarjamo v tej interpelaciji.</p>
               <p>Zato ni prav, da se pogovarjamo na način, da se vedno bolj oddaljujemo od problemov
               in da zagovarjamo, kdo je za, kdo je proti. Temeljna vprašanja, ki so na terenu,
               ostajajo in če jih sam kot tudi župan poznam iz neposrednega pogovarjanja tako z
               občankami, občani, tako iz pogovarjanja s kolegi župani, tako iz pogovarjanja s
               policisti na terenu, ne morem mimo tega, da jih ne bi tudi izpostavil in si predvsem
               želel, da bi se spremenile. Vedno se pa spremeni to, če se pri vrhu oziroma v glavi
               zadeve spremenijo v drugačno smer.</p>
               <p>Jaz verjamem v statistiko. Vem tudi, kako se statistika pripravlja. Vem tudi, da je
               to največja laž in da se pač prikazujejo stvari tako ali drugače. In zato ni potrebno
               in tudi ni primerno, da bi na enem ali drugem podatku iz statistike ocenjevali dobro
               ali slabo delo policistov.</p>
               <p>Jaz verjamem, da če so manj na terenu, je manj zadev, je potem manj tudi
               neraziskanih zadev in da se to lahko zelo hitro zmanipulira in prikaže kot velik
               uspeh.</p>
               <p>Tisto, kar želim poudariti, je to, da se navadni občani, navadni ljudje sprašujejo,
               kje so policisti. Da je to, ne govorim za našo občino, govorim iz razgovorov s kolegi
               župani iz različnih koncev Slovenije. In to je dejstvo. In to ne vzeti, gospod
               minister, kot slabo, ampak kot pomoč, da verjetno tudi iz opozicije bo vedno podpora
               za dodatna sredstva in pa predvsem, ne samo za opremo ampak predvsem za ljudi. Sami
               ste v uvodu povedali 150 novih motorjev.</p>
               <p>Lepo, lahko bi jih bilo 200, ampak vprašanje, ali bo dovolj tistih, ki bodo te nove
               motorje, nova vozila vozili. Stanje, ki ste ga tudi pokazali, kaže na to, da je
               veliko upada zaposlenosti in pa predvsem, da ni navala na ta poklic. To pa iz
               preprostega dejstva, da pač, želeli to ali ne slišati, ta poklic trenutno ni
               spoštovan poklic. To ni vaša odgovornost, ampak je odgovornost širše družbe. Tudi
               nekateri poslanci, ki so danes tako, v sicer všečnem govoru do Vlade udrihali po
               policistih, po tem kako so nesposobni, prispevajo k temu, da ugled na terenu ni
               velik. Predvsem je pa tisto. Policistov ni videti ne na ulicah, ne na obšolskih
               igriščih, ne pred vrtci, ne pred šolami.</p>
               <p>Vidimo in poznamo, kje se dobivajo <q>"dilerji"</q>. Vemo, kje se dobivajo druge skupine.
               Policistov ni. Tudi zaradi tega, da ste zelo oboroženi potem z raznoraznimi
               evidencami, statistikami in da je ocena navadnega občana, da so se policisti na
               žalost spremenili v birokrate, v pisarniške delavce in da jih je premalo na terenu.
               To je zaslediti - pravim - v različnih okoljih.</p>
               <p>Vendar je zanimivo to da se v pogovoru z enim policistom lahko pogovarjaš, takoj ko
               je družba treh, se vsak policist zapre v molk in ne govori več. Ko se pogovarjaš z
               župani ena na ena, je tudi s strani županov koalicijskih strank slišati podobno
               razmišljanje. Da je tu potrebno spremeniti, da tu ni dobro. Takoj ko je jih je v
               družbi več, te kritike ni več. In to je tisto, kar ni dobro, da se o problemih ne
               govori. Ker je pač takoj etiketirano, da se tu blati policijo, da se blati ministra,
               da se blati nenazadnje takoj Slovenijo.</p>
               <p>Jaz verjamem ali pa vsaj lahko rečem v svojem imenu, zelo spoštujem vse poklice,
               vsakega človeka, tudi policiste. Nikoli ne bom pristal na etiketo, da zato ker
               razpravljamo o tej interpelaciji, želim blatiti delo ministra, ki - sem prej povedal
               - je veliko dobrega v tem mandatu bilo storjenega in da je potrebno pač te stvari.
               Jaz sem se opredelil na področje, ki ga navadni ljudje tudi najbolj občutijo. Da
               občutijo, kako je odzivnost policije ob nesrečah, ob raznih vlomih, dogodkih. Da tudi
               ljudje, če kaj opazijo, opuščajo tisto, kar je nujno potrebno, da obvestijo policijo.
               Ker je zaradi procedure, ki je predpisana, se vsak občuti kot obdolženec, ki ga
               popišejo do drugega kolena nazaj za vso <q>"žlahto"</q> in za vse podatke. In da je to
               tisto, kar je potrebno storiti in da je očitno, da je teh operativcev premalo.</p>
               <p>Jaz bom vesel, če bo prispevek današnje razprave vsaj malo pripomogel k temu, da bi
               bilo to drugače. Verjamem tudi, da podatek, ko govorimo, kako ni videti policistov,
               ne pomeni za Ljubljano. Tu v tem času predsedovanja res skoraj na vsakem križišču po
               dva, kadar je potrebno in tudi nič narobe. Tudi prav je, da je poskrbljeno za varnost
               teh, ki prihajajo v Slovenijo. Pa vendar o tej varnosti se danes lahko pohvalimo, da
               smo takoj za Norveško, da se ljudje počutijo varne.</p>
               <p>Vendar, ali se bodo tako varno počutili tudi čez 3, 5 let ob takšnem delu policije,
               ob takšnem kadrovskem primanjkljaju policije, ob takšnem vodstvu policije? Nisem
               prepričan. In zato si želimo, da bi te ukrepe sprejeli pravočasno. Da je vzdušje v
               policiji drugačno, kot bi moralo biti, da ni več tistega kolektivnega duha, da so
               medsebojne spletke, da so medsebojne ovadbe, da prihaja do klientalizma. To so
               zadeve, ki obstajajo, vendar se iz razlogov, ki so bili nekajkrat povedani, kako je
               to tudi strankarsko pokrito, do teh podatkov težje pride oziroma se težje
               izpostavljajo posamezniki.</p>
               <p>Pa vendar, navedeni so zato, da se izboljšajo. Jaz sem prepričan, da je ta
               interpelacija dobra zaradi tega, da se stvari zboljšajo za naprej, da ni bilo nikoli
               namenjeno za to, da bi samo menjavali. Če je šel kolega Grill tako daleč do dahovskih
               procesov. Ne nazadnje ravno na pusta pred približno devetimi leti je bila tudi
               interpelacija proti notranjemu ministru. In je pač to naloga opozicije, da vlaga
               interpelacije. Jaz sem danes prepričan, da glede na izjave in pa stališča poslanskih
               skupin se ministru ni potrebno bati za zamenjavo, da pa bo verjetno te pripombe, te
               očitke, ta dejstva, ki so in bodo navedena, pa upošteval in da bo potem pri sovjem
               delu in pa pri delu na terenu, da bodo bolj upoštevana.</p>
               <p>In ko govorimo o statistiki, je najbolj neprimerno, ko se pogovarjamo o varnosti in
               štejemo to s človeškimi življenji. Mislim, da to ni podatek, ki bi ga smeli sploh
               uporabljati pri ocenjevanju dobrega dela, ker vemo, koliko različnih okoliščin lahko
               vpliva na to, da se zgodi smrtna nesreča ali ne. In da to ni odgovornost, če govorimo
               o prometni varnosti samo ministra za notranje zadeve, da ni to samo policija, da je
               to bilo prej povedano, da je to sodelovanje s prometnim ministrstvom in z vsem
               ostalim.</p>
               <p>Pa vendar, če ljudje, tisti, ki se veliko vozimo, opozarjamo na to, da je nadzora
               premalo, da je kljub temu, da je znak šestdeset kilometrov na uro omejitev skozi
               trojanske tunele, kadar je dež. Jaz sem prepričan, da ga ni voznika, ki bi lahko
               peljal šestdeset kilometrov skozi tunel. Kamion bi ga porinil vsaj z osemdeset
               kilometrov brzine ven. To so tiste zadeve, kjer opozarjamo ali pa se opozarja, da je
               nadzora premalo in verjetno odločitev za Svet za preventivo in vzgojo v cestnem
               prometu ni bila dobra odločitev. Ker pri majhnem Janezku se začne z vzgojo v vrtcu, v
               družini v tem, da se Janezek vzgaja. Pri starem Janezu ne pomaga drugega. Ni več čas
               palic, ampak čas velikih kazni in pa nadzora.</p>
               <p>Tako da - jaz sem prepričan pri tem sodelovanju ne bo pomagalo samo, če bo zgrajen
               avtocestni križ, ampak da je potrebno povečati ta nadzor in povečati to sodelovanje.
               Zato mislim, da ne glede na končni izid, bo ta interpelacija - vložena - pripomogla k
               temu, da se o tem pogovarjamo in da boste tudi gospod minister s svojimi službami in
               podrejenimi te zadeve - sem prepričan - tudi v dobro državljank in državljanov
               poskušali rešiti.</p>
            </sp>
            <sp who="SDZ4:PečeSašo">

               <speaker>PODPREDSEDNIK SAŠO PEČE:</speaker>

               <p>Hvala. Besedo ima gospod Janc.</p>
            </sp>
            <sp who="SDZ4:JancKristijan">

               <speaker>KRISTJAN JANC:</speaker>

               <p>Hvala lepa. Spoštovani predsednik in gospod minister, sodelavci, kolegice in kolegi!
               Pa pojdimo malce od Žalca do Sevnice, kjer je približno 50 kilometrov, uro vožnje, če
               voziš po cestno-prometnih predpisih, vmes pa zagotovo srečaš vsaj eno policijsko
               patruljo. Zagotovo. Šest mesecev pred volitvami - ali je to primeren čas za vlaganje
               interpelacije ali ne, razsodimo sami.</p>
               <p>Mislim, da ob tem našem poslanstvu predsedovanja Evropski uniji, ob teh sporazumih,
               dogovorih in drugih stvareh, je to za mene neumesten trenutek početi te stvari v tem
               času, ko imamo mnoga druga poslanstva, kot pa danes petnajst ur, za kar je namenjenih
               tovrstni razpravi v Državnem zboru, pa vendarle. Pravica je dana.</p>
               <p>Vemo, da je čas pred volitvami, da bo takšnih in podobnih razprav zagotovo še
               veliko. Na to se bomo morali navaditi, da bo opozicija počela vse mogoče do tega, kaj
               vse v tej državi ne velja. Nenazadnje danes imamo ministra za notranje zadeve in
               njegovo ekipo, kaj vse v tej državi ni dobrega. Očitki opozicije ministru so po mojem
               prepričanju - tu sem slišal v tej današnji razpravi ministra, poslancev opozicije po
               mojem globokem prepričanju - neutemeljeni. Neutemeljeni v teh trhlih argumentih, ki v
               bistvu ne zdržijo.</p>
               <p>Ne nazadnje namen te današnje razprave je preko medijev populizma tako in drugače
               kritizirati vse tisto, kar ne velja v policiji, kar ne velja v teh organih. Mislim,
               da vse to, kar seveda - morda to mnenje, ko je rekel kolega pred menoj, da smo
               različni. Hvala bogu, da smo različni v Državnem zboru, da ne mislimo vsi enako in da
               ne prihajamo iz istega okolja, ker potem to ne bi bil več parlament.</p>
               <p>Pa vendar primeri teh katastrof, ki so bili danes že večkrat omenjeni - kriviti
               odgovornost ministra, da je kriv za te katastrofe s takšnimi in drugačnimi primeri,
               ki so se zgodili, to je po mojem nedopusto. Vsi to obžalujemo. Vsi vemo, da je to
               nekaj najhujšega, kar se nam je zgodilo. O tem smo veliko prebrali, pisali. Tudi vsak
               na svoj način čuti neko odgovornost, kako in na kakšen način bi v bodoče naredili
               vse, da do takšnih primerov ne bi prišlo več v Sloveniji, kjerkoli se to dogaja.</p>
               <p>Glede javnega reda in miru je moje mnenje, moje videnje tega - kot župan, poslanec
               čutim, da policija tam, kjer jaz to bolj poznavam, da svoje poslanstvo dobro
               opravlja, da nima težave z ministrom, da nima težave z aktualno politiko, aktualno
               oblastjo in da svoje poslanstvo opravlja tako, kot vlada pred prejšnjimi vladami,
               prejšnjimi ministri.</p>
               <p>Ne nazadnje, to je stroka, to je profesionalnost. Od ministra pa pričakujejo tisto,
               kar je danes že tudi povedal, kako jim lahko čimboljše izboljša materialne pogoje. To
               je zagotovo. Med njimi tudi plače. Normalno. To je delo vsakega policista, da si želi
               dober avto in dobro opremo in primerno plačo za svoje poslanstvo. To tudi verjetno je
               bilo povedano, da je ta vlada poskrbela tudi za to, da so materialni pogoji boljši in
               da lahko policija bolj uspešno opravlja svoje delo. Seveda, vedno se pa dopušča
               možnost, da tudi policija greši kot vsak drug, da se tudi pri njih zgodijo kakšne
               napake, take in pa drugačne. To se dogaja tudi drugod po Evropi. Nič novega ne bomo
               odkrivali. In da so policaji samo ljudje, ki opravljajo svoje delo. Eni bolj uspešno,
               eni pa mogoče manj uspešno. Vendarle pa o tem, ko sem poslušal prej razpravo o tem,
               da starši vozijo svoje otroke, ne vem, na zabavo, v gostilno, v diskoteko in pridejo
               po njih nazaj, ja, saj to je vendar tudi poslanstvo starševstva, da to tudi počnemo.
               Tudi sam to počnem.</p>
               <p>Nič ni narobe, če peljem otroka na neko proslavo, na nek dogodek, na nek rojstni dan
               in pridem po njega. Ali to ni normalno? Saj to so delali tudi naši starši bolj ali
               manj enako in to počnemo tudi mi. Odgovorni starš bo poskrbel tudi za prevoz k in
               nazaj svojega otroka. Saj to vendarle ni nič narobe. Da bo zdaj policija skrbela za
               to vožnjo otroka ali kdo drug, ne vem, kako si to predstavljate.</p>
               <p>Kar se tiče slabe prometne varnosti oziroma slabe pozornosti policije na cestah. Jaz
               ne vem, kje se vi vozite, kaj počnete. Zagotovo si pa težko rečem, da je zdaj
               minister kriv za slabo prometno varnost na slovenskih cestah. Ne vem, ali je kriv
               tudi kdo drug. Ko smo govorili o Zakonu o varnosti v cestnem prometu, ki je tudi v
               proceduri, ko smo razpravljali, kaj so vse krivci ali krivda za takšno slabo stanje,
               pa število prometnih nesreč, smrtne žrtve in podobne stvari.</p>
               <p>Vsi smo ugotavljali, da na prvem mestu je hitrost, alkohol in pa predvsem nekultura
               naše vožnje na slovenskih cestah in da vendarle zato je težko krivdo dati ministru,
               če ga nekateri popijejo, če nekateri prehitro vozijo, ne upoštevajo prometne
               signalizacije in tako naprej.</p>
               <p>Mislim, da tukaj je in da vendarle bomo tudi, verjetno še z nekaj višjimi kaznimi
               želeli posegati v to, da bi bila ta prometna varnost mnogo večja, kot je. Ampak
               seveda za to večjo varnost na slovenskih cestah ni kriv samo minister, ampak smo
               krivi vsi udeleženci v cestnem prometu, od tistega pešca, pa do voznikov, kjer je
               kultura precej takšna, kakršna je, strpnost, prehitra vožnja, tudi včasih več
               alkohola za volanom in podobne zadeve. K temu bomo mogli vsi na takšen ali drugačen
               način prispevati, da bo ta izid boljši, da bo manj nesreč s smrtnim izidom in ne samo
               policija.</p>
               <p>Policija je samo eden tistih vmes, ki lahko tu pripomore, ne more pa edina in sama
               rešiti vse te naše slabe statistike, ki so nekoč, nekdaj po godu nekaterim, drugič pa
               ne. Enkrat so dobri, enkrat so pa laž, kakor nam pride prav. Tako nekateri želijo
               interpretirati stvar statistike.</p>
               <p>Mislim, da je minister Mate danes v svojem dolgem razgovoru dosti jasno dal svoje
               očitke in svoje poglede na svoje delo, ki ga opravlja, kako in na kakšen način.
               Mislim, da smo dobro poslušali te njegove argumente in pripravljeno to razlago, potem
               bi tudi te očitke sprejeli kot za nekaj dobrega. Policija, kdaj se naj minister
               vmešava in kdaj se naj ne vmešava? Enkrat bi se moral vmešavati, drugič pa ne. Jaz to
               težko razumem, kdaj se mora, kdaj se ne. To je zdaj stvar od primera do primera. V
               tem primeru da. V tem ne. Kako zdaj to? Jaz mislim, da Zakon o policiji je. Tam nekaj
               dosti jasnega piše. Mislim, da poslanstvo ministra ni, da se bo vtikaval v tiste
               zadeve, za kar je pristojen organ v policiji, ker je odgovorna policija. In mislim,
               da je bilo hecno. Jaz mislim, da policija v vseh teh letih samostojne Slovenije je
               bolj ali manj uspešno opravljala svoje poslanstvo ne glede na to, kdo je bil v Vladi
               in kdo je bil minister. Mislim, da je bilo to bolj ali manj. Ali je to zdaj bolj
               politična ali manj politična policija? Kakor komu! Zdaj seveda nekaterim pač ne paše,
               da ta minister in ta Vlada vodi to policijo. Očitno to vam ne bo ustrezalo nikoli,
               kar je tudi jasno.</p>
               <p>In seveda tudi podatki, ki so bili našteti glede globe kršitev alkotestov in teh
               stvari. To se izvaja, bom rekel, bolj ali manj uspešno in da seveda vsi pa si nismo
               enaki koliko policije je na cesti. Mnogi državljani mi rečejo, peljem se iz Münchna v
               Sevnico. Ko pridem pa v Sevnico, policija na cesti, prej pa nikjer. Torej jo je
               preveč. Drugi pravijo, jo je premalo. Kdaj je ravno prav policije na cesti? Tega
               odgovora ni! Tisti, ki jih ustavljajo, jih pač preverjajo tako ali drugače, jim to ne
               paše. Nekateri pa želite, da bi vas pa večkrat ustavili. Zdaj, kaj je to dobro, ravno
               prav za vse državljane nikoli ne bo. Ni merila in koliko naj bo policija prisotna na
               cesti in koliko naj ne bo prisotna.</p>
               <p>To, mislim, da si bo lahko vsak zase odgovoril, kako in kaj.</p>
               <p>Po Evropi pa zagotovo po moji oceni je zelo malo policije na cesti ob takšnem in
               drugačnem pogoju. Torej to mi mnogi kolegi rečejo. Ko prideš pa v Posavje, pa
               zagotovo dobiš patruljo, preden stopiš skozi svoja vrata domov. Jaz v tem ne bom
               ocenjeval, kaj je bolj dobro, kaj slabše. Ampak zagotovo za vse nikoli ne bo prav.</p>
               <p>Kar se tiče to, kar je bilo tudi omenjeno, grbi. Mislim, da je to zelo pozitivna
               poteza ministra, ker si to naredil. Mi smo se identificirali z grbi, pokrajinami
               takšnimi ali drugačnimi. In to smo si vzeli za svoje. Jaz vam tukaj samo čestitam, da
               ste to nadaljeval in pustil Slovencem po regijah tiste grbe, ki so jim blizu, ki so
               jim seveda domači in ki so jih vzeli za svoje. Mislim, da je bila ta vaša poteza zelo
               pozitivna in prava.</p>
               <p>Okoli Strojanovih, mislim, da je bil danes kar okrog pol ure, da je naš kolega
               poslanec kar dosti tega povedal, kaj vse ni bilo. Seveda jaz mislim, da kolega
               poslanec Jelinčič je o Romih veliko tega povedal. Jaz upam, da nikoli ne bo minister
               za notranje zadeve, ker potem se bi Romom res slabo pisalo v tej družbi, v kateri smo
               danes. Mislim, da je bil kar malce preveč grob do teh ljudi, pa kakorkoli že.</p>
               <p>Razprava očitno današnja, bo dala določene zaključke k tej razpravi. Mi vemo, da ta
               učinek predlagatelja interpelacije zagotovo svojega cilja ne bo dosegel, ker tudi po
               mojem nima za to nobenih možnosti. Se pa na ta način - kot sem že rekel - pač nabira
               neke točke, ki jih želijo do volivk, volivcev v tem mandatu do konca volitev
               pridobiti. Ampak jaz mislim, da današnji volilni izplen, ne vem, če bo ravno
               pozitiven za te predlagatelje interpelacije.</p>
               <p>Ne nazadnje pa tudi vse to, ker smo v tem času, je pač kako in na kakšen način priti
               do cilja pa tudi z interpelacijami ministra, ki je po mnogih ocenah dobro opravil
               delo Schengenu. To mu priznavajo vsi. Jaz mislim, da ta zgodba je pozitivna, je bila
               dobro obdelana. Visoka kvaliteta strokovnosti. In tudi tam posebna pozornost dana,
               bom rekel, tako po številu policistov, če hočete, opreme in tako naprej. Tukaj
               mislim, da smo brez skrbi zelo dobro opravili svoje delo in tukaj mislim, da
               priznanje tudi tistih najbolj skeptikov je na mestu. Zdaj verjetno, mogoče kakšno
               ljubosumje do notranje policije, ne vem, ki so morda manj tako v pozornosti, kot so
               kolegi policije, ki so na schengenski meji. Ampak to je že stvar druge razprave.</p>
               <p>Seveda jaz bi si nekako želel, da si upam trditi, da je zame kot poslanca, kot
               župana, kot državljana pomembno predvsem to, da policija opravlja svoje poslanstvo in
               da se čutim v tej državi varnega. Da se počutim varnega, pa po mojem tudi delim
               mnenje s številnimi državljani, s katerimi se srečujem, in da se počutijo, da brez
               problema gredo kamorkoli, počnejo karkoli v okviru seveda dovoljenega. Zato pač ni
               strah, da bi bila kakršnakoli nevarnost v tej družbi in da policija v primeru takšnih
               in drugačnih tega njihovega poslanstva ne opravi svoje delo. Saj jaz trdim, da tisto
               okolje, katero bolje poznam. Lahko da je v Žalcu kaj drugače. Lahko da je kje drugje
               kaj drugače. Ampak to je že problem drugih okolij.</p>
               <p>Policija je bila pred to Vlado. Tudi za to Vlado bo opravila svoje poslanstvo. Enemu
               ministru, drugemu ministru. Ministri pa sekretarji se bolj ali manj menjajo.
               Policija, stroka in to delo bo pa ostalo. Upajmo, da še na mnoga leta in da bomo
               varno živeli v tej naši lepi državi. Seveda nimam nobenih razlogov, da ne bi podprl
               ministra po današnjem glasovanju. V dobro, da uspešno zaključi ta mandat svojega dela
               v tej Vladi. Vam pa želim en prijeten pust. Danes je kolega poslanec si dovolil tudi
               to, da si je malce nataknil masko. Pa tudi poslanci smo del te družbe. In nenazadnje
               morda, ko bo konec te razprave, mogoče bo še kaj volje tudi za pustovanje. Hvala
               lepa.</p>
            </sp>
            <sp who="SDZ4:CukjatiFrance">

               <speaker>PREDSEDNIK FRANCE CUKJATI:</speaker>

               <p>Hvala. Besedo ima gospa Irgl. Izvolite.</p>
            </sp>
            <sp who="SDZ4:IrglEva">

               <speaker>EVA IRGL:</speaker>

               <p>Najlepša hvala za besedo, predsedujoči. Spoštovani minister za notranje zadeve,
               spoštovane poslanke, spoštovani poslanci! Danes imamo pred sabo interpelacijo o delu
               in odgovornosti ministra za notranje zadeve gospoda Dragutina Mateja. Ampak koliko
               pravzaprav velja ta interpelacija, je razvidno tudi iz tega, koliko poslancev danes s
               strani predlagatelja sedi v tem Državnem zboru. Praktično nič. Kar pomeni, da
               verjetno je ta interpelacija bolj namenjena nekemu nabiranju predvolilnih točk kot pa
               resni argumentirani debati.</p>
               <p>In tudi zaradi tega se mi seveda poraja vprašanje, kaj pravzaprav napačnega je
               storil minister Dragutin Mate, da bomo danes o njem razpravljali kar 16 ur. No, nekaj
               malega manj. Sama verjamem, da bo ta razprava in je že dobrodošla v tistem delu, ko
               bo konstruktivno govorila o mogoče tistih delih, ki so malce slabše bili storjeni.
               Ampak predvsem pa bo lahko tudi pokazala, kaj vse dobrega in pomembnega je za
               državljane in državljanke storil minister na področju notranje politike. Tisto, kar
               se meni zdi tudi ključno glede te interpelacije, pa je predvsem vprašanje časovne
               umestitve te interpelacije. Zanimivo je, da si je minister zaslužil to interpelacijo
               ravno v času, ko je izjemno težko, še tistim najboljšim, biti hkrati na dveh mestih.
               Na primer v Bruslju ali pa v Sloveniji. In to sploh, če upoštevamo da so očitki, ki
               jih beremo skozi interpelacijo oziroma dogodki, ki so povezani s temi očitki, se
               odvijali najmanj eno leto nazaj. Se pravi, Zares. In več seveda, Zares in LDS, ki sta
               vložili to interpelacijo, bi lahko o njej razmišljali že prej pa tega nista storili.</p>
               <p>Se pravi, to, ne morem reči drugega kot to, da gre za gotovo poceni politično
               nabiranje točk. Predvsem pa za to, da se pokaže drugače tudi vodenje ministrstva med
               časom ko Slovenija opravlja tako pomembno vlogo, kot je predsedovanje Evropski uniji.
               Tudi zaradi tega se kaže, koliko nekaterim iz opozicije pomeni doseči cilj ne glede
               na sredstva, ki jih pri tem uporabljamo. Seveda moram tukaj poudariti, da sama nimam
               nič proti temu, da opozicija opravlja svojo vlogo kot opozicija. Se pravi, da
               opozarja na napake Vlade. Da tudi opravlja funkcijo nadzora Vlade. To je vsekakor
               osnovna naloga opozicije.</p>
               <p>Vendar pa je zelo narobe, če to nalogo izkorišča in izrablja zgolj za uresničevanje
               nekih ozkih političnih interesov in ne za to, da bi opozarjala oziroma da bi preko
               opozarjanja dosegla izboljšanje nekega stanja v državi.</p>
               <p>Toliko bolj so takšna dejanja prozorna, če nastajajo približno osem mesecev pred
               volitvami. Vendar pa tega konec koncev ne gre zameriti. Verjamem, stranka Zares
               zagotovo potrebuje publiciteto, če želi delovati tudi v naslednjem mandatu. Ampak
               takšne nerazumne poteze, tudi nedržavotvorne se kažejo na več področjih in ne samo v
               tej razpravi namenjeni delu in odgovornosti ministra za notranje zadeve.</p>
               <p>Takšna, bom rekla, kar destruktivna drža do vsega, kar ni pod okriljem levice in do
               vsega, kar je storila ta Vlada, pa četudi je dobro in to dobro za vse nas, kaže samo
               na to, kako opozicijska politika pri nas v Sloveniji ne opravlja namena, zaradi
               katerega je pravzaprav prisotna v družbenem življenju. In zato se jaz sama kot
               poslanka resno sprašujem, kdaj bo konec razmišljanja na način, da lahko brez
               kakršnegakoli premisleka blatiš na primer državo Slovenijo v tujini v mednarodni
               javnosti, kot to spretno preko različnih vzvodov počne v tem mandatu opozicija.</p>
               <p>Govorim na primer o novinarskih peticijah, o posredovanju dokumentov Ministrstva za
               zunanje zadeve časopisu Dnevnik, napadanju ministra Rupla, ko se ta zavzame za
               slovenske interese pred hrvaškimi. Če ne drugega, to v prvi vrsti najmanj pomeni neko
               nedržavotvorno dejanje, ki po mojem mnenju kaže na to, da nekateri ne poznajo meja,
               ko gre za blatenje te Vlade.</p>
               <p>Da pa se v nadaljevanju osredotočim na samo interpelacijo - eden izmed očitkov
               predlagateljev interpelacije, na katerega se želim sama osredotočiti, je tista točka,
               ki govori o ravnanju državnih organov v zvezi z družino Strojan oziroma dogodki v
               Ambrusu. Vsi poznamo te dogodke, spremljali smo jih. Veliko veliko časa smo namenili
               temu. Tudi sami mediji, precej ur razprave v zvezi s tem smo opravili tudi na Odboru
               za notranje zadeve, kjer pa smo na koncu lahko ugotovili samo to, da je ministrstvo
               oziroma minister, ki je danes na, v narekovaju, zatožni klopi, delovalo v želji po
               umiritvi razmer. Se pravi, v želji po rešitvi problema. Ministru Mateju je bilo že
               takrat na seji - mislim, da je bilo to približno dve leti nazaj - očitano, da je v
               primeru Ambrusa ravnal neodgovorno in mimo pooblastil, ki jih ima. Uporabljale so se
               tudi velike besede, češ, da je konec pravne države.</p>
               <p>Takrat se je med drugim oglasil tudi nekdanji varuh človekovih pravic, ki vedno
               asistira takrat, ko je potrebno zaščititi interese levega političnega pola. Seveda pa
               se ni oglasil takrat, ko se je državo preko različnih mehanizmov blatilo na primer v
               tujini. Vendar po mojem mnenju je potrebno to problematiko, romsko problematiko,
               vrniti na izhodiščno točko. Se pravi v čas, ko sta bili na oblasti tako Liberalna
               demokracija Slovenije kot Socialni demokrati. Problematika Ambrusa ni nastala danes
               in ni od včeraj, ampak takšni dogodki, ki so zelo vznemirjali prebivalce, sploh
               tiste, ki živijo v tem okolju in imajo seveda pravico, da na dogodke opozarjajo, se
               niso odvijali prvič. To je potrebno priznati. Priznati je potrebno tudi, da prejšnja
               vlada ni storila dovolj na tem področju ali skorajda praktično nič, da bi uredila
               razmere, da bi pomirila ene in druge, da bi pomirila situacijo tako na strani Romov
               kot na strani krajanov. Danes, ko pa ta Vlada očitno rešuje tisto kar je nastalo že
               leta in leta nazaj, pa se ji očita, da ravna neodgovorno, da ravna na neprimeren
               način, da ne ravna v skladu s pravno državo. In potem se človek res vpraša, kaj je z
               nami narobe. Res je, tisti, ki dela, tudi greši. In tisti, ki dela oziroma ki je imel
               čas, da bi lahko postoril to za čas svojega mandata, pa tega ne stori, nato pa kaže s
               prstom na drugega, je po mojem mnenju zelo neresen. In seveda še dodaten dokaz, da ta
               minister, ki ga danes interpelirate, da skuša reševati nastalo situacijo, ne pa jih
               podžigati, tako kot se je dogajalo s strani opozicije za časa dogodkov v Ambrusu in v
               zvezi z družino Strojan.</p>
               <p>Več kot očitna je izjava prebivalcev Ambrusa in njene okolice glede dogodkov v zvezi
               z družino Strojan. Vem, da je kolega Jelinčič v svoji predstavitvi kar nekaj časa
               namenil tej temi. Vem, da je tudi prebral, mislim, da ne čisto v celoti del te
               izjave, vendar bi želela še enkrat prebrati tisti del, ki se mi zdi ključen. In
               sicer: <q>"Reševanje konfliktne situacije ni bilo enostavno, niti lahko. V dolgotrajnem
               iskanju ustrezne rešitve sta kljub vsemu policija in minister Dragutin Mate naredila
               vse, da konflikt ni prerasel v še hujše zaostrovanje razmer. Prebivalci smo sčasoma
               izgubljeno zaupanje pridobili nazaj. Zato se ministru Dragutinu Mateju zahvaljujemo.
               V času reševanja situacije smo bili deležni mnogih neupravičenih očitkov nestrpnosti
               in diskriminacij do Romov. S to peticijo želimo zavrniti očitke in opozoriti, da smo
               bili vsa ta leta kljub nemogočim razmeram tolerantni in da želimo tako družini
               Strojan kot nam enakopravno in dostojno življenje."</q></p>
               <p>Skratka, to je izjava Ambrušanov pa tudi krajanov Krke in Zagradca. Zraven je
               pripetih tudi na štiridesetih straneh približno nekaj manj kot tisoč podpisov. Ti
               ljudje so končno dobili občutek, da nekdo rešuje njihove težave in da jim ni vseeno
               in da ta oblast misli resno z njihovimi težavami in problemi. In tisoč podpisov,
               seveda po mojem mnenju ni šala, ampak resna podpora ministru, ki ga danes
               interpelirate.</p>
               <p>Tisto, kar se mi zdi tudi še pomembno, je to, da sama absolutno podpiram delo
               ministra Dragutina Mateja. Saj menim, da ga opravlja dobro, korektno, pošteno in
               odgovorno. Prepričana sem, da se tudi državljani Republike Slovenije zavedajo vseh
               pozitivnih učinkov njegovega dela. Da ne govorim samo o tem, da je odpravil že
               večkrat rečene avtomobilske nalepke, ki jih nam je naprtila pravzaprav prejšnja
               vlada. Nekdo je tudi veliko zaslužil na ta račun. No, mi smo to odpravili in hvala
               bogu, da je temu tako. Seveda je ta minister naredil še veliko pozitivnih stvari.</p>
               <p>Čisto za konec pa samo še to. Poslanka Beblerjeva je v začetku, mislim da, pri
               stališču dejala, da zakoni v tem mandatu omejujejo svobodo ljudi in uvajajo
               represivno državo. Res težke obtožbe, ko pa vemo, kaj so v časih počeli represivni
               organi. In če vemo, da so takrat bili na oblasti predhodniki SD. Se pravi, tiste
               stranke, v kateri danes sedi gospa Beblerjeva. To so težke besede. Se bo pa potrebno
               seveda odločiti, kaj si pravzaprav želite. Če ukrepa policija, potem pravite, da je
               to represija in da se gremo policijsko državo. Če policija ne ukrepa oziroma ukrepa
               drugače, kot ste si vi zamislili, potem ta Vlada ravna neodgovorno. Hvala.</p>
            </sp>
            <sp who="SDZ4:CukjatiFrance">

               <speaker>PREDSEDNIK FRANCE CUKJATI:</speaker>

               <p>Hvala. Javila sta se predlagatelja. Kdo od vaju bo govoril? Ne, samo eden. Po
               naslednjem govorniku se lahko zopet prijavite. Gospod Gantar, izvolite. Oziroma
               gospod Školč, želite vi? Izvolite.</p>
            </sp>
            <sp who="SDZ4:ŠkolčJožef">

               <speaker>JOŽEF ŠKOLČ:</speaker>

               <p>Hvala lepa. Jaz bi samo nekaj drobnih pojasnil k tem precej nespretnim
               interpretacijam gospe Irglove.</p>
               <p>Ona se čudi, kako da interpelacija pravzaprav pade točno v ta čas. Gospa Irglova,
               moram povedati, da je bila interpelacija vložena pred dvema mesecema pa pol. Na koga
               drugega se boste morali obrniti, zakaj je tako dolgo trajalo, da je prišlo do te
               obravnave. Tehnično je bilo možno, da bi bila interpelacija obravnavana že pred
               prevzemom predsedovanja. To smo takrat zelo natančno izračunali, če bi seveda bila
               volja, da se o teh stvareh hitro in brez zadržkov govori. Ampak kakorkoli - nas ne
               moti, da se to vleče dva meseca in pol, ker stvari, ki so zapisane, so ostale
               zapisane in danes držijo enako trdno, kot so držale takrat. Zakaj je prišlo tako
               pozno do interpelacije - o tem se lahko pogovarjamo. Če boste pa seveda želeli
               vpogledati nazaj v zapise ob vložitvi, boste videli, da je sodu dno izbilo tisto, kar
               rečemo - neučinkovitost ob stvareh, ki so se dogajale ob Globalu. To pa je s 7.10.
               preteklega leta. Se pravi, da je bila interpelacija relativno hitro spisana in bile
               so povzete tudi stvari, ki se vlečejo od prej in so starejšega datuma. Se pravi, v
               mesecu dni oziroma v mesecu in pol je bila vložena interpelacija. Ne bom govoril, da
               bi se dalo še marsikaj zapisati v to interpelacijo in da bo minister moral, če ne
               tukaj pa Evropi še marsikaj odgovarjati. Ampak to je druga zgodba.</p>
               <p>Tisto, kar je povsem nespodobno, ampak pričakovano je, da ta zakonit instrument
               uporabite za to, da spet psujete po opoziciji, govorite, da se ne znamo obnašati, da
               ne vemo, v kakšnem pomembnem zgodovinskem trenutku smo, da skupaj z novinarji blatimo
               in klevetamo Slovenijo po svetu in, ne vem, kaj vse ste še povedali, da ne spoštujemo
               velecenjenega in nadvse uglednega zunanjega ministra, ki mimogrede kadarkoli se
               pojavi v javnosti in v povprečju je to enkrat na teden, naredi škandal, da se z njim
               ukvarja vsa zainteresirana mednarodna javnost. Ampak to ni predmet te interpelacije.
               Zagotovo, če že kaj, bi bilo dobro, da bi imeli to interpelacijo prej, če ne zaradi
               ministra Mateja pa zaradi zunanjega ministra, ki vsak teden da povod za take vrste
               instrument, če bi seveda bila volja za njega v Državnem zboru.</p>
               <p>Čudite se, zakaj je tako dolga razprava. Tudi jaz se čudim. Zakaj ste vi, se pravi
               vladna stran in koalicija, prijavili 410 minut, predlagatelji interpelacije in
               poslanskih skupin, ki interpelacijo podpirajo, pa 240 minut. Se pravi, mi ki bi
               mogli, je na nas breme, da dokažemo določene očitke in to imamo dvakrat manj časa in
               vi se čudite, zakaj je ta interpelacija tako dolga. Ne vem, zakaj ste prijavili čas.
               Prosim, da se ne sprenevedate. Prijavili ste veliko časa. In zdaj nam očitate, da
               hočemo, ne vem, ure in ure razpravljati. In še nenazadnje o tej zahvali Ambrušanov.
               Ne dvomim, da je tem ljudem odleglo. Ker pač te inkriminirane družine ni več v
               njihovi bližini. Tudi prej sem o tem govoril. Ni tu mesto da govorimo o družini
               Strojan, ne na spodoben način, ne na način, kot je prej kolega iz Nacionalne stranke
               govoril. To se mi zdi sploh nedopustno. Ampak podpredsednik, ki ste ga vi izvolili,
               uživa v tem, kadar se blati pripadnike narodnih manjšin. Naravnost uživa. Vodstvo
               zbora na to ne odreagira in mi smo že utrujeni od teh protestov. Druge podpredsednike
               ste razrešili, s tem pa seveda uživate naprej.</p>
               <p>Kako je pa mogoče, gospa Irglova, da je ta zahvala prišla včeraj ali pa
               predvčerajšnjim, leto in tri mesece po teh dogodkih? Ali je mogoče to naključje? Ali
               je morebiti povezano s tem, da so se pravzaprav morali na nek način zahvaliti in
               podpreti ministra, ki sam ni prepričan, če je ravnal prav? Vsi tisti, ki se pa
               ukvarjajo z vprašanji zakonitosti, z vprašanji varovanja človekovih pravic, pa
               menijo, da je bila to strahovita napaka ne glede na razplet.</p>
            </sp>
            <sp who="SDZ4:CukjatiFrance">

               <speaker>PREDSEDNIK FRANCE CUKJATI:</speaker>

               <p>Hvala. Gospod Kontič.</p>
            </sp>
            <sp who="SDZ4:KontičBojan">

               <speaker>BOJAN KONTIČ:</speaker>

               <p>Hvala lepa gospod predsednik. Spoštovani gospod minister, kolegice in kolegi! Ko sem
               pozorno poslušal nekatere poslance koalicijskih strank, naj uvod izkoristim za to da
               se kot opozicijski poslanec opravičim, da sem sploh živ in da pri tem celo mislim s
               svojo glavo in si v tej hiši demokracije dovolim to, kar mislim, tudi povedati. Torej
               opravičilo na začetku.</p>
               <p>Kar se tiče interpelacije. Običajno se interpelacije vlagajo pred volitvami, ker je
               pač tako in ni mogoče drugače. Res pa je, da je čas dovolitev različen. Ampak, če me
               spomin ne vara, smo v mandatu 2000-2004 povsem na koncu mandata, že v poletnih
               mesecih, torej tik pred volitvami, imeli interpelacijo takratne Vlade, ki jo je
               vložila sedanja največja vladna stranka v sodelovanju s svojimi sateliti tu v
               Državnem zboru. Torej nič čudnega.</p>
               <p>Zdaj se čudimo, ko je interpelacija osem mesecev ali pa skoraj leto dni pred
               volitvami bila vložena. Takrat, ko je bila dva, tri mesece, pa je bilo to povsem
               normalno. Če je, potem je normalno seveda oboje. In jaz mislim, da je. Pri razpravah
               me je zmotilo tudi to v imenu poslanske skupine ene izmed vlagateljev interpelacije.
               Bilo je izrečeno tudi, da smo Socialni demokrati preračunljivi in da ne govorim o
               vsem, kar bi bilo potrebno povedati. Tako, da imam jaz občutek, da smo danes
               interpelirani kar vsi po vrsti. Se pravi minister, morda Vlada, koalicija pa še del
               opozicije za povrh. Ampak, dobro. To je pač stvar tistega, ki tako presoja in tako
               tudi govori v tem parlamentu.</p>
               <p>Ko govorimo o odgovornosti, veste, vsi dobro vemo, da poznamo dve vrsti
               odgovornosti: subjektivno in pa objektivno. Za kaj je kdo v določenem primeru
               odgovoren, je seveda stvar presoje. Slišal sem nagovor predsednika Komisije za
               notranjo politiko, pravosodje. Pa mislim, da se še nekaj zraven dopiše, ki je
               nagovoril Slovenke in Slovence: češ drage Slovenke, dragi Slovenci, nič bolj niste
               ali pa nič manj niste varni kot ste bili leta 2003.</p>
               <p>Dobro, takšen je občutek nekaterih. Spet drugi menijo, da je varnost, ki je v
               hierarhiji vrednot zelo visoko nekoliko upehana v tem trenutku, in da bi bilo
               potrebno na tem storiti nekaj več. Za varnost gre torej. Ampak pri tem, Slovenke in
               Slovenci, sem mislil predvsem to, da v Sloveniji živi še kdo drug, ne samo Slovenke
               in Slovenci in da je potrebno poskrbeti za varnost vseh. In tako tudi državljanke in
               državljane iz tega hrama demokracije, prebivalke in prebivalce tudi nagovarjati. To
               zgolj kot pripomba.</p>
               <p>Moja zamera seveda ministru za notranje zadeve je glede policije predvsem v tem, da
               že nekaj let tudi sam opozarjam, da je število policistov premajhno. Konkretno sem
               vedno govoril o policijski postaji Velenje. In vsakokrat, ko sem tu govoril, do
               naslednjega mojega nagovora je še kdo zmanjkal na tej policijski postaji. Torej je
               bil še kdo od policistov manj tam zaposlen.</p>
               <p>In kako naj potem govorimo o preventivi? Zelo težko, ker enostavno ni časa za
               preventivo, ker je pač potrebno ukrepati v določenih primerih. In če ljudi zmanjka,
               to seveda ni mogoče. Veliko raje kot o interpelaciji bi danes glasoval o tem, da bo
               število policistov primerno potrebam, da bodo policisti opremljeni bolje, kot so
               sedaj in da bodo s plačo zadovoljni. Tu gre seveda tudi, ker to je pogoj za
               kvalitetno delo in za pripadnost temu poklicu pri tem, ko ugotavljamo, da zapuščajo
               policijske vrste. Glede plače gre zamera predvsem v to smer, da je mogoče minister za
               notranje zadeve bil premalo - pa verjetno izraz agresiven ni pravi - ampak zavzet,
               takrat ko se je dogovarjal z ministrom, ki kroji usodo javnih uslužbencev. Doktor
               Virant je namreč tisti, ki to plačno politiko usmerja. In tam je verjetno bilo mesto,
               da bi se pogovorili kako drugače, kot pa je bilo potem dogovorjeno.</p>
               <p>Naslednja zamera, ki ni stvar interpelacije, ampak splošne zgodbe in jo je mogoče
               vpeti tudi v to zgodbo, je Zakon o občinskem redarstvu. Po moji oceni, pa je spet
               grob izraz, ampak neke vrste skropocalo, pri katerem ste zanesljivo sodelovali tudi z
               Ministrstva za notranje zadeve. In bomo kar nekaj časa imeli probleme, da bomo napake
               odpravili.</p>
               <p>Prej sem slišal ministra, da mladina pod določenim letom starosti zdaj ne zahaja več
               sama v lokale. Pa ja ne mislite, gospod minister, da zdaj ti mladi ne hodijo več ven
               iz stanovanj, ko ne smejo v lokale. Ti mladi so zdaj v parkih. So tam, kjer ni
               osvetlitve. So tam, kjer so izpostavljeni tistim, ki vedo, kako se počnejo določene
               stvari. Prej so bili v lokalih, tam, kjer je bil nadzor. Sicer slab, ampak je bil.
               Zdaj so na mestih, kjer tega nadzora sploh ni. In nekateri to izkoriščajo tudi za to,
               da zganjajo potem na koncu vandalizem, katerega škodo morajo odpravljati lokalne
               skupnosti.</p>
               <p>Torej, kar veliko je zadev, ki jih je vredno odpraviti ali pa na njih vsaj
               opozoriti. Ampak, kot sem dejal, je zamer na tem področju lahko kar nekaj in seveda
               te tudi prispevajo k temu, ko se kot opozicijski poslanec odločam o tem, ali
               interpelacijo podpreti ali ne. Hvala lepa.</p>
            </sp>
            <sp who="SDZ4:CukjatiFrance">

               <speaker>PREDSEDNIK FRANCE CUKJATI:</speaker>

               <p>Hvala lepa. K besedi se je javil gospod Gantar kot predlagatelj. Izvolite.</p>
            </sp>
            <sp who="SDZ4:GantarPavel">

               <speaker>DR. PAVEL GANTAR:</speaker>

               <p>Hvala lepa. Z zanimanjem sem poslušal razpravo, seveda tudi odgovor gospoda Mateja.
               Nekaj stvari bom omenil pozneje. Ampak vendarle, nekaj stavkov o tem, kar je bilo
               rečeno s strani kolegov poslancev in poslank iz pozicije.</p>
               <p>Najprej se tu pojavlja res ta očitek, češ, je pol leta pred volitvami ali osem
               mesecev. Vsekakor gre za nabiranje političnih točk in tako naprej in podobno.
               Vendarle se je treba zavedati, da mandat ministra traja do konca in tudi mandat in
               odgovornosti poslank in poslancev trajajo do konca mandata. In da nobeden nima
               pravice odvezati kogarkoli v tem, da preneha opravljati svojo funkcijo.</p>
               <p>In kot je že bilo rečeno danes, spomnite se, kaj je delala opozicija v prejšnjem
               mandatu. Mi zanesljivo ne želimo podobni biti tedanji opoziciji. Želimo pa pravzaprav
               jasno sprožiti vse tiste akcije, vse tiste instrumente parlamentarnega nadzora, za
               katere menimo, da so v določenem trenutku upravičeni.</p>
               <p>Na nek način imate prav. Zgodila se je Lipa. Zgodilo se je Celje. Res je, mogoče bi
               mogli marsikaj postaviti že prej. Mogoče bi mogli kaj storiti prej. Vendarle dogodki,
               povezani okrog Globala, interpretacije so vendarle skupaj z drugimi stvarmi odločile
               o tem, da je treba opraviti razpravo o tem vprašanju na način, da se interpelira
               ministrstva. Nima smisla očitati, da je v dvorani malo poslancev iz strani strank, ki
               so dale interpelacijo. Takrat smo sedeli notri, mislim, da samo trije.</p>
               <p>Gotovo naši ostali kolegi poslanci in poslanke mislijo, da mi trije lahko zadosti,
               več kot zadosti dobro opravimo z vašimi argumenti. In imajo prav. Tako, da ne se
               bati. Tudi če bi stal sam tu notri, zastopanje interpelacije ne bi bilo nič slabše,
               kot si mislite.</p>
               <p>In časovna umestitev okoli Evropske unije. Saj ne more predsedovanje Evropske unije
               blokirati vse notranje politike. Saj ne moremo pravzaprav prenehati obstajati in samo
               predsedovati Evropski uniji. To je res že poceni izgovor za te stvari. Kar zadeva
               Ambrus, bi lahko rekel eno samo besedo. In sicer to, da kar smo danes slišali, seveda
               ne ustreza resnici. Ni res, da prejšnje Vlade niso nič storile. Jaz sem to že večkrat
               povedal. Obstajajo dokumenti, ki so na spletnih straneh, kjer se točno vidi, kaj je
               bilo storjeno in kaj je bilo opuščeno potem, ko je nastopila nova Vlada. Ampak o tem
               jaz danes ne bom govoril, če ne bo večje potrebe.</p>
               <p>Tisto, kar je pomembno vedeti, je naslednje. In tu se mora vsakdo od nas vprašati:
               Kako bi reagirali vi, če bi 10, 20, 50 ljudi prišlo pred vaše stanovanje in
               zahtevalo, da se izselite, zato ker jim zaradi nekega lahko še tako upravičenega
               razloga, niste všeč? Zelo verjamem, da so ljudje v Ambrusu trpeli in tako naprej. Da
               ni bilo lahko. Toda, ali lahko pravzaprav ob odsotnosti pravega ukrepanja policije
               rečemo preprosto to, naj se izselijo. Tega ne moremo dovoliti. Pa naj bo to za takšno
               ali drugačno družino. In to je tisto vprašanje, ki sem ga postavil že večkrat in na
               to vprašanje na takšen način, kot je odgovoril minister oziroma Vlada, ne moremo
               odgovoriti. Ne moremo sprejeti takšnega odgovora. Saj mi ne.</p>
               <p>Zdaj pa, kar zadeva svet za preventivo. Tu je minister ponudil odgovor. Grem zdaj na
               stvari. Češ, kaj se nekaj ukvarjate in protestirate proti ukinitvi sveta za
               preventivo. Saj ste ga vi ukinili leta 2004. Vi ste ga ukinili in ste spravili stran
               in zdaj pa nam očitate to zadevo. Seveda sem šel natančno pogledat redosled dogodkov.
               Leta 2004 v zakonu, se pravi, julija je bil dosežen dogovor, da se svet preoblikuje.
               Svet za preventivo preoblikuje v agencijo. In je tudi v 252. členu Zakona o varnosti
               cestnega prometa bile dana notri prehodna določba, ki je omogočila obstoj sveta do
               tega, ko se bo preoblikoval v agencijo. Minister Mate s prvo spremembo zakona
               12.7.2005 še vedno pušča agencijo in podaljšuje pravno podlago za delovanje tega
               sveta, ki bi se moral pač preusmeriti oziroma preoblikovati v agencijo. In potem
               28.9.2006 pa dejansko z zakonom ukine agencijo in vse njeno delo razdeli na
               Ministrstvo za notranje zadeve in Ministrstvo za promet. Ta dva ministrstva pa naj bi
               prevzela to, kar je svet, kar naj bi delala agencija oziroma ki bi se preoblikovala,
               iz katere bi se preoblikoval ta svet. On dejansko je ukinil agencijo. Ni vzpostavil
               nazaj podlage za delovanje sveta in ga je s tem dejansko ukinil oziroma utopil v
               birokrasko strukturo. In to dejansko je ukinitev. Ta ukinitev se je de facto zgodila
               z letom 2006, ko se je minister odločil, da tega sveta ne bo preoblikoval v agencijo.
               Pač pa pravzaprav agencijo opustil in seveda s tem pade tudi svet.</p>
               <p>Druga zadeva, na katero rad opozoril, je, ker to je za mene zelo pomemben in najbolj
               pomemben očitek, je povezana zadeva z Globalom. Tu moramo biti zelo precizni. Prva
               stvar je ta, da je minister po tem tragičnem dogodku odgovoril zelo enostavno. Nisem
               mogel reagirati, ker ni bil sprejet Zakon o zasebnem varovanju. Če bi bila sprejeta
               novelacija Zakona o zasebnem varovanju, bi imel instrumente, s katerimi bi lahko
               reagiral in eventualno kaj preprečil. Potem je bil seveda opozorjen, ne samo s strani
               opozicije, ampak tudi stroke in tega, industrije zasebnega varovanja, če tako rečem,
               da ni sprejel Pravilnika o inšpekcijskem nadzoru. Da je dobil pobudo za nadzor in
               začasni odvzem licence podjetju VIP varovanje v juliju. Torej dobil je pobudo, da
               opravi nadzor in na osnovi nadzora ugotovi, ali obstajajo možnosti in ukrepi za to,
               da se vzame licenco temu podjetju, ki je bilo že vpleteno tudi v zadevo s smrtnim
               izidom v Celju. Odgovor je tu in zelo birokratski. Ne bom ga bral v celoti.</p>
               <p>Ampak dejansko se sklicuje na neko pravno formulacijo, da tega ne more. Ne povzame
               pa ideje, da bi moral pravzaprav biti poseben dodatni nadzor, kjer bi lahko ugotovil
               ali je potrebno odvzeti to licenco.</p>
               <p>Kar zadeva odvzema licenc in pravnomočne odločbe. Stran 12 tega dokumenta. Kaj kaže?
               Da imamo mi pravzaprav tu na strani 12, kjer je tabela za leto 2007. Imamo kaj tu?
               Imamo to, da je najprej prva pravnomočna odločba bila izdana, če prav tu vidim,
               11.9.2007. Druga, 2.10.2007. Se pravi, te odločbe so bile torej povsem sodeč pred
               samim dogodkom v Globalu pravnomočne. Potem na naslednji strani je še bolj jasno
               namreč, ker prva pravnomočna odločba podjetju je bila izdana maja 2007 in oktobra je
               bilo teh pravnomočnih odločb že tako rekoč šest. Kaj je zdaj res, kateri podatki
               točno držijo? Tu so tudi neke nedoslednosti.</p>
               <p>Če so bile te odločbe oddane pred tem, je bila podlaga za ravnanje v vsakem primeru.
               In zdaj, kaj lahko rečemo?</p>
               <p>Minister je potem odgovoril, ko je izdal vendar to odločbo, da je seveda izdal na
               osnovi novega oziroma noveliranega zakona. To pa je vsakemu jasno. Celo meni, ki
               nisem pravnik, da v Sloveniji velja ustavna prepoved načela retroaktivnosti. Posebej
               v primeru tedaj kadar retroaktivnost zajema ukrepe, ki so slabši za stranko oziroma
               klienta in torej ni mogel izdati teh odločb o začasnem odvzemu licence na osnovi
               novega zakona, ker je to retroaktivnost. Če jih je izdal, jih je lahko izdal samo na
               osnovi določb starega zakona. Ta pa ni več veljal, ker prihodnje določbe tu niso bile
               urejene.</p>
               <p>In danes se lahko zgodi, čeprav je sodišče zavrnilo zahtevo za zadržanje odločb,
               danes se lahko zgodi, da bo sodišče iz teh formalnih procesnih razlogov preprosto
               dejansko razveljavilo te odločbe. Ker pač temeljijo ali na retroaktivnosti ali na
               uporabi zakonskih členov in določil, ki ne veljajo več. Ampak vseeno jaz mislim, da
               moramo biti tu, ne samo poskušati zbrati dokaze zato, da bi pokazali, kako imamo mi
               prav. Jaz poskušam tudi, v tem se tudi razlikujemo, poskušati zbrati dokaze, da ima
               minister prav. Minister ima na nek način, recimo temu, privzamemo, da se ne moti.
               Vzemimo to kot hipotezo, da se ne moti, in sicer, recimo, pravi, da na podlagi
               starega zakona ni mogel začasno odvzeti licence in da mu ni bilo potrebno sprejeti
               Pravilnika o inšpekcijskem nadzoru. Kljub temu, da to pravi, pa bi vseeno lahko
               ukrepal. Če pravi, da ne rabi Pravilnika o inšpekcijskem nadzoru, to pomeni, da
               prevzame ta Zakon o inšpekcijskem nadzoru in bi lahko ukrepal na osnovi njega, kajti
               prav on trdi,da je ta zakon odpravil potrebo po pravilniku oziroma vladna Služba za
               zakonodajo. Vendar ni ukrepal proti njemu. Tudi iz tega dopisa gospoda Janca, ki je
               odgovoril nazaj zbornici, nič ne piše, da ne velja ukrepati po tem zakonu, po Zakonu
               o inšpekcijskem nadzoru.</p>
               <p>Pa tudi sicer privzemimo, da ima še vedno prav, bi lahko ukrepal po Zakonu o
               upravnem postopku, kjer 144. člen ZUP-a celo pravi, da v takih primerih ni potrebno
               zaslišati stranke, da so nujni ukrepi podani, če obstaja nevarnost za življenje in
               zdravje in so obstajali, namreč v celjskem primeru itd.</p>
               <p>Skratka, v tem primeru bi lahko začasna licenca bila odvzeta celo, formalno gledano.
               V teh primerih pa se tega ni posluževal, pač pa je trmasto zatrjeval, da to ne gre.
               Čeprav je stališče stroke, da ne glede na to, da je bil sprejet Zakon o inšpekcijskem
               nadzoru, še vedno se potrebuje pravilnik zaradi vrste razlogov, ki bi jih moral
               urediti inšpekcijski nadzor, ne ustvarja v celoti. Skratka, v vsakem primeru menimo,
               da je prišlo do resne in nerazumne opustitve nadzora nad neko varnostno službo
               oziroma Službo za zasebno varovanje, ki je že izkazala oziroma neslavno delovanje, in
               da bi moral ukrepati v tem primeru in da je bilo ukrepanje po vsej verjetnosti ali pa
               zmanjšala bistveno možnost, da ne bi prišlo do tragičnega dogodka.</p>
               <p>Hkrati še enkrat opozarjam, kar sem opozoril - v januarju 2007 je inšpektor opravil
               nadzor nad to službo. Ugotovil je, da varuje tudi ljudi in zaposlene in da za to nima
               licence. To je podlaga za to, da se odvzame licenca tudi za tisto dejavnost, celo
               fizičnega varovanja - tako piše v zakonu - namesto tega pa mu je ministrstvo
               pomagalo, da je pridobil še drugo licenco, ne da bi se dejansko poseglo po ukrepih,
               po katerih bi moral poseči.</p>
               <p>Skratka, v tem primeru ni nobenega dvoma - jaz nimam nobenega dvoma - da je ta
               služba - ne pravim za vse službe - obravnavana v rokavicah. Posebno pozorno, da niso
               bili aplicirani ukrepi, ki bi morali biti aplicirani in nemara bi proti kakšni drugi
               agenciji bili. Ne bom se spuščal v domneve, zakaj je bilo tako. Ne bom navajal
               subjektivnih momentov v zvezi s tem. Navajam samo to, da je to iz tega dokumenta, iz
               teh dogodkov, iz teh zadev jasno razvidno in da se to na ministrstvu ne bi smelo
               dogajati. Hvala.</p>
            </sp>
            <sp who="SDZ4:PečeSašo">

               <speaker>PODPREDSEDNIK SAŠO PEČE:</speaker>

               <p>Hvala. Besedo ima gospod Barovič.</p>
            </sp>
            <sp who="SDZ4:BarovičBogdan">

               <speaker>BOGDAN BAROVIČ:</speaker>

               <p>Hvala. Kolegice in kolegi! Današnja interpelacija ni interpelacija zgolj zoper
               ministra za notranje zadeve. Če ste korektni, je interpelacija tudi zoper ministra za
               pravosodje in tudi zoper ministra za promet. In ni fer. Minister Božič je bil zame
               odličen minister, pa je bil odstavljen. Tudi gospod Slak je bil zame odličen človek,
               pa je bil odstavljen.</p>
               <p>Današnja interpelacija, še enkrat pravim, ni fer. Zame osebno je minister Mate dober
               minister. Seveda ima napake. Kdo jih nima? Vsi ministri so jih imeli. Eni so bili
               odstavljeni, drugi pravočasno interpelirani. Danes govorimo takole. Se strinjam, da
               ni dober prekrškovni zakon. Se strinjam, da je bilo marsikaj narobe. Toda kar se tiče
               shengena, kar se tiče ravnanja v zadevi Strojan, kar se tiče ravnanja z izbrisanimi,
               kar se tiče tudi drugih ravnanj, nekaterih pa sam osebno imam slabe izkušnje v večji
               meri kot dobre s policijo. Mu priznavam vse dobro. In če bi jaz imel besedo v Vladi,
               jaz bi še enkrat gospoda Mateja imenoval za ministra. A vprašajte se za vse druge. To
               se vprašajte.</p>
            </sp>
            <sp who="SDZ4:CukjatiFrance">

               <speaker>PREDSEDNIK FRANCE CUKJATI:</speaker>

               <p>Hvala. Besedo ima gospod Zagorac.</p>
            </sp>
            <sp who="SDZ4:ZagoracBoštjan">

               <speaker>BOŠTJAN ZAGORAC:</speaker>

               <p>Hvala za besedo, spoštovani gospod predsednik. Nekako takole bom začel, ko stopiš
               mački na rep, ta zacvili. Ampak, to ne leti na ministra za notranje zadeve, ampak na
               vse tiste, ki ste hoteli zagovarjati njegovo dobro delo. Kajti minister v svojih
               obrazložitvah ni nikoli zacvilil. Vsi vi, ki se zagovarjali njegovo delo, ste pa
               cvilili, da je tudi pust prekratek, da bi zacvilili do konca.</p>
               <p>Spoštovani gospod minister! Če sem dejal, da v Poslanski skupini nepovezanih
               poslancev samoimenovani Lipa ne bomo nasprotovali interpelaciji, vam lahko odkrito
               povem, da na podlagi zagovorov poslanskih kolegov iz vaše stranke, iz te vladne
               koalicije vam lahko povem, da bomo interpelacijo podprli. Zdaj vam bom argumentiral
               zakaj.</p>
               <p>Moj spoštovani poslanski kolega Grill je dejal: <q>"Vse navedbe v interpelaciji so
               izmišljene"</q>. Ni res. Nekatere navedbe v interpelaciji so pa le točne. In to ste
               priznali v svojem zagovoru tudi sami v določenem trenutku. Ni vse dobro. Da se
               narediti še kaj boljše. Nič oziroma nekatere navedbe v tej interpelaciji niso
               izmišljene, so resnične. In takšnega zagovora, minister, ne potrebujete. Tudi, ko se
               dotikamo Zakona o zasebnem varovanju. Zakon je slab. Noben, saj s strani naše
               poslanske skupine, Poslanske skupine nepovezanih poslancev imenovane Lipa, se ni
               dotikal smrtnih žrtev. Vaši zagovorniki so se jih po vrsti. Zdi se mi popolnoma
               nekorektno, neutemeljeno graditi karkoli v tej državi na podlagi tragičnih dogodkov.
               Vaši zagovorniki so potencirali te zgodbe. Sam, kot sem uvodoma že dejal v
               predstavitvi stališča poslanske skupine, se mi zdi interpelacija kot pogovor o tem,
               kako je potekalo delo posameznega ministra v določenem obdobju na določenem delovnem
               mestu in ne je jemati kot slabo.</p>
               <p>Kolegica Irglova, vaša predstavitev je bila več ali manj naravnana v smer, da gre za
               politično nabiranje točk, da je interpelacija v času pred volitvami, da vse to ni v
               redu. Ampak če boste pogledali tablo, kdo ima več časa, se mi zdi da koalicija. In
               nabiranje političnih točk v tem primeru je obojestranska. Mi, ki podpiramo
               interpelacijo, lahko grajamo ministra. Vi, ki je pa ne podpirate, pa lahko hvalite
               ministra. Obojestranska je. Ampak vi imate toliko več časa. Ne se izgovarjati na neko
               političnost in osem mesecev pred volitvami in nabiranje političnih točk in ne vem,
               kaj še vse.</p>
               <p>Ne se izgovarjati na neke pakte o nenapadanju. Mandat traja od dneva pa do dneva.
               Tako kot tekma. Vedno od začetka do konca. Tudi če pade gol v zadnji minuti, ni nič
               narobe. Rezultat velja. Tudi če minister kaj zagreši v zadnjem dnevu svojega mandata,
               je grešil in je interpelacija upravičena. Časovno gledano tudi zadnji teden mandata.
               Ne govoriti, da gre za politične točke, da gre za interpelacijo, ki je vložena zaradi
               tega, ker bodo volitve čez osem mesecev.</p>
               <p>Zdi se mi popolnoma neutemeljeno. Sploh, če pogledamo čas, ki je namenjen tej
               razpravi in kdo ga ima več itd. Dajte zaščititi ministra, če ga že želite zaščititi,
               z nekimi konkretnimi odgovori na posamezna vprašanja. Teh je bilo, se mi zdi, kar
               nekaj. Vsaj z naše strani, s strani skupine Nepovezanih poslancev, imenovane Lipa. Pa
               nisem dobil odgovorov. En odgovor sem dobil in to je, da ne morete govoriti o
               konkretnih primerih, ker vam to preprečuje zakon. Ampak verjamem, da bi vsi radi
               slišali. Poznamo tudi institut zaprte seje, v kolikor bi radi razkrili, karkoli bi
               želeli povedati, saj vlada ima to možnost.</p>
               <p>Kar se tiče Ambrusa, toliko opevanega. Verjamem, da danes vsaj s strani koalicije
               bomo še slišali, koliko je bilo tam vse v redu in vse O.K. Tudi sam sem povedal. Ne
               bom se ga dotikal. Bom pa z veseljem prisluhnil, na kakšni podlagi so bili policisti
               povabljeni v Ambrus, da varujejo bodisi državljane R Slovenije na eni strani bodisi
               družino Strojan na drugi strani. O tem bi se dalo razpravljati.</p>
               <p>Eden izmed kolegov nasproti mene je rekel: <q>"Ja, danes pa izkoriščamo priložnost, ker
               so prisotni mediji."</q> Pa saj je prav, da so prisotni. Saj je prav, da ljudje slišijo,
               kaj imamo povedati tisti, ki interpelacijo podpiramo in pa vi, gospod minister, ki se
               v tem primeru ne zagovarjate, ampak pravite, kaj je bilo dobrega narejenega. Prav je
               tako, da so mediji. Prav je, da razprava traja, razen če želite cenzuro. Kolega Grims
               je sploh specialist na teh področjih. Tako, da mislim, da ni nobene težave, če bi se
               o tem pogovarjali. In še ena zadeva, ki me je grozno zmotila, ko neka akcija
               posameznega ministrstva, ne glede tudi vašega, uspe, hvalimo ministra. Ko neka akcija
               posameznega ministrstva pade, bom rekel ali pa je neuspešna, grajamo vse druge, samo
               minister ni kriv za nič. Tudi to je kolega, bom rekel Janc povedal. Danes se vsi
               spravljamo na ministra, minister ni kriv za varnost v cestnem prometu. Ampak, ko
               minister pripravi dober zakon, koga hvalimo? Prometnega ministra, notranjega,
               gospodarskega? Takrat pa hvalimo ministre. Ta dvoličnost se mi zdi, bom rekel, zelo
               neprimerna.</p>
               <p>Tudi ko smo govorili o plačah ministrov, ampak zdaj grem pa že na vsebino,
               spoštovani gospod minister. Oziroma ne ministrov, se opravičujem, policistov, da ne
               bo pomote, ker sem videl, da zelo pozorno poslušate, kaj govorim. S kolegom Virantom
               sta verjetno kolega v Vladi in bilo je celo potrebno, bom rekel pritisk s stavko, da
               se je policistom nekaj omogočilo. Jaz ne vem, kakšno korespondenco imate znotraj
               Vlade, ampak kot minister bi verjetno vsaj za svoje področje lahko poskrbeli. V
               kolikor imam proračunski presežek, proračun je MNZ-ju namenil dovolj denarja, tudi
               Ministrstvu za javno upravo. Noben ni jamral, da ima premalo, bi lahko to uskladili.
               Jaz ne vem, zakaj se potem policisti pritožujejo.</p>
               <p>Kar se tiče kaznivih dejanj, raziskanosti in teh stvari, gospod minister, mene boste
               zelo težko prepričali v dejstvo, ki ste ga omenili, da nimate vpogleda v statistiko,
               da ne morete vplivati na statistiko. Sam v takšne pravljice ne verjamem pa sem, bom
               rekel, eden izmed tistih, ki so bolj novi v parlamentu, ampak tudi vaši nadrejeni
               znajo še kako vplivati ne samo na statistike, ampak tudi še na kaj drugega v tem
               življenju.</p>
               <p>Moti me tudi še ena stvar. Dal sem poslansko vprašanje na Ministrstvo za notranje
               zadeve. Konkretno se je nanašalo na primer pedofilije. Tega je približno leto in pol
               nazaj, ampak verjamem oziroma sem prepričan, da nisem dobil odgovora. Nisem dobil
               odgovora tudi ne oziroma tudi konkretne akcije nisem zasledil na področju, pa veste,
               za katero šolo gre, ker sva jo oba obiskovala.</p>
               <p>Pa še nekaj besed mogoče o politizaciji policije. Najbolj odmevna zgodba ta trenutek
               je vsekakor policist, ki se je šolal, pa je bil na bolniški. Verjetno jo poznate
               bolje kot jaz. Jaz jo poznam iz medijev in pa iz pisem, ki sem jih dobil kot
               poslanec. Gospod policist v svojih pismih pravi, da ga čaka brca zato, ker je zadnji
               dan svoje bolniške šel zagovarjat magistrsko nalogo. Ampak policija si želi dobrega
               kadra, je res? In se mi zdi, da če nekdo ima zagovor magistrske naloge, verjemite mi,
               tudi vi, jaz ali pa kdorkoli drugi, bi tudi z osemintrideset vročine šel to
               zagovarjati. To je priložnost, ki se ti zgodi enkrat v življenju. Lahko jo prestaviš
               za nek čas, ampak ni to to. Vsi radi v prvem roku naredimo vse. Tudi vi na vaši prvi
               interpelaciji bi želeli ostati in verjamem, če bi imeli danes vročino, bi vseeno
               tukaj sedeli in se zagovarjali.</p>
               <p>Zdi se mi, da so vse bolj utemeljene te, bom rekel insinuacije o tem, da boste
               gospoda umaknili iz dela policije oziroma degradirali zaradi tega, ker je sprotno
               opozarjal na težave, ki se dogajajo v policiji. Če je temu res tako in seveda z
               velikim veseljem bom poslušal vaš odgovor, bodisi tukaj bodisi na slušni napravi, kot
               jo gospod Kovačič rad imenuje takrat, ko nismo prisotni, bom z velikim veseljem
               poslušal ta vaš odgovor, zakaj se je temu gospodu tako zgodilo.</p>
               <p>V okviru gospodarskega kriminala ste dobili, mislim da vsaj eno, bom rekel, prijavo
               suma gospodarskega kriminala s strani ali pa v okviru podjetja Paloma iz Sladkega
               Vrha. Pa me zanima, ko jo boste preučili, ne danes, čez čas, ko jo boste preučili -
               bila je prijavljena tudi na policijo - ko jo bodo policisti preučili, me bo zelo
               zanimal odgovor glede na to, da je neposredno povezan tudi eden izmed ministrov iz
               Vlade, iz katere vi prihajate.</p>
               <p>Klientilizem v policiji. Lahko vam naštejem še nekaj primerov. Piarovka, o kateri
               boste znali verjetno dosti povedati, učitelj telovadbe, o katerem boste tudi kaj
               povedali, in pa verjetno tudi kakšna inšpektorica, ki je vplivala na slabšanje ali pa
               neizvajanje Zakona o zasebnem varovanju. Ne bi hotel javno, ker se mi zdi, da o
               imenih ni primerno ampak potem kasneje pa lahko tudi o tem spregovoriva kakšno
               besedo, če boste želeli.</p>
               <p>Kar se tiče dežurstev posameznih policistov. Na Brdu pri Kranju recimo izvajajo to
               dežurstvo tudi do dvanajste ure. Zato, ker predsedujemo Evropski uniji, je tako
               pomembno, kar je svojevrsten fizičen napor. Dvanajst ur stati za plačo, ki jo dobiš,
               se mi zdi, da se ti lahko tudi zvrti. In to se je zgodilo enemu izmed kolegov, ki je
               tam to počel zaradi fizičnega napora, pa ni dobil za to nobenega dodatka. Tudi to so
               težave, ampak tistih nižjih policistov. Ne govorim o policistih iz vrha policije.
               Govorim o tistih nižjih policistih.</p>
               <p>Kar se tiče cestnoprometnih predpisov, spoštovani gospod minister, verjetno jih ne
               vi, tudi vaš naslednik, ki bo prišel, ne bo rešil in spustil pod tisti prag oziroma
               na tisti prag, ki si ga vsi želimo. Za mene to ni prag 240. Za mene je ta prag, ko bi
               lahko govoril o uspehu, recimo, pod 200, če bi to šlo. Ampak nobenega premika, nobene
               zgodbe.</p>
               <p>Slišimo: <q>"Kriva je hitrost, kriv je alkohol."</q> Krivo je vse drugo, samo predpisi ne.
               Po drugi strani pa za prometne prekrške smo izdali 19% več glob, ki so zmanjšali
               prometne prekrške za toliko in pa toliko. Če obrnemo. Recimo tisti, ki vas
               zagovarjajo, pa ne govorim zdaj za vas, ampak za tiste, ki vas zagovarjajo, pravijo:
               <q>"Ministrstvo tu nima velikega vpliva, ministrstvo je tako."</q> Ko smo govorili o
               nekaterih drugih zakonih, tak zakon je, recimo, kadilski zakon, so ti isti ljudje
               govorili: <q>"Ministrstvo je pa zdaj naredilo vse. S tem zakonom pa bomo preprečili
               vse."</q> Če se da pri kadilcih, zakaj se ne bi dalo pri tistih, ki delajo prometne
               prekrške? Zakaj pa ne? In to je ta dvoličnost, vidite, tistih, ki vas zagovarjajo. Ne
               govorimo zdaj za vas. Govorim za tiste ki vas zagovarjajo. Zato prihranek časa in pa
               prihranek tega, da ne bo še kdo drug se odločil za podporo tej interpelaciji.
               Apeliram na vas. Vplivajte! Zagovarjajte se sami, ker se zagovarjate dovolj korektno.
               Ko vas pa drugi zagovarjajo, pa zgleda vse to skupaj zelo hecno in pa smešno.
               Hvala.</p>
            </sp>
            <sp who="SDZ4:CukjatiFrance">

               <speaker>PREDSEDNIK FRANCE CUKJATI:</speaker>

               <p>Hvala. Gospod minister, izvolite.</p>
            </sp>
            <sp who="SDZ4:MateDragutin">

               <speaker>DRAGUTIN MATE:</speaker>

               <p>Hvala lepa, gospod predsednik. Jaz mislim, da je prav, da še enkrat ponovim nekatere
               stvari, ki so bile zdaj nekajkrat omenjene, in da se osredotočimo na tisto, kar je,
               čemur je namenjena razprava o interpelaciji. Kot sami veste, jaz kakšno stvar mogoče
               ponovim. Ne zato, da bi vam razlagal, zato ker vi natančno veste, kaj je tisto, kar
               je lahko predmet interpelacije. In to je kršenje zakonov in Ustave. In interpelacija
               ni namenjena razpravi o tem, ali sedi Franc na levem sedežu ali na desnem sedežu v
               pisarni. In seveda na takšna vprašanja ne bom tukaj odgovarjal, ker mislim, da je
               dosti časa potrebnega za to, da se pogovarjamo o resnih vprašanjih. Seveda imamo
               nekaj zelo resnih očitkov tej interpelaciji. Da ne bo napačnega vtisa, kaj in na
               kakšen način je bila predstavljena moja uvodna predstavitev k tekstu interpelacije.</p>
               <p>Najprej moram zelo jasno povedati. Razprave v zvezi z Lipo, v zvezi z Globalom, če
               vzamemo zasebno varovanje, niso bile prvič izpostavljene v tem parlamentu. Sam sem bi
               udeležen v razpravah. Na vseh sem bil osebno prisoten, kjer smo podrobno razložili
               vse podrobnosti, kaj se je dogajalo, kako se je dogajalo, koliko ukrepov je kdo
               izvajal, kje jih je izvajal, zakaj jih je izvajal, kakšni ukrepi so se v katerih
               časovnih okvirih dogajali, kakšne pravnomočne odločbe, v katerih dneh so bile izdane
               in tako dalje. Razprave na to so trajale nekaj ur. Jaz imam tukaj magnetograme. To so
               par centimetrov debele knjižice, ki so zvezane skupaj.</p>
               <p>Skratka, debate okoli Globala in Lipe smo zelo, zelo, zelo natančno obdelali že v
               tem parlamentu in se pogovorili o stvareh. Vendar danes pri vseh razpravah, ki so
               bile tukaj, imam občutek, da je bil ves ta čas vržen stran. Ne mislim današnji. Tisti
               pred tem. Zato, ker se ponovno pogovarjamo o popolnoma istih vprašanjih, o popolnoma
               istih pomislekih. Očitno ne bomo mogli prepričati drug drugega, kdo je ravnal prav,
               kdo je ravnal v skladu z zakonom, kdo ni ravnal v skladu z zakonom. Vendar je
               korektno do slovenske javnosti, kot vsi ostali imate na razpolago te papirje. Seveda
               jaz nisem prebral celega odgovora na interpelacijo, ker bi to predolgo trajalo.</p>
               <p>Delo, ki sem ga posvetil, delo odgovora, ki sem ga posvetil uvodoma v dosežke, ki
               jih je ministrstvo doseglo. V tem sem jih izključno zato navajal, ker je bilo pred
               tem navedeno kaj, kako je erozija sistema in kako vse razpada. Praktično nič več ne
               funkcionira. Zato sem moral povedati, kaj smo naredili. In ko sem šel sam skozi
               stvari, ki so bile narejene, sem bil še sam presenečen, kaj vse smo uspeli narediti v
               tem času.</p>
               <p>Če se pa vrnem konkretno k zadevi Lipa. Zadeva je zelo jasna, kaj je policija
               naredila in inšpektorat v primeru zadeve Lipa. V tistem obdobju pred dogodki v lokalu
               Lipa je inšpektorat deloval v takšnih okvirih, kot je deloval, s takšnim obsegom in s
               takšnim kadrom, kot ga je imel. Jaz zelo težko prevzamem odgovornost za kader, ki je
               deloval leta 2004 v inšpektoratu, in koliko je ljudi v tem inšpektoratu takrat
               sedelo.</p>
               <p>Jasno pa je iz vseh poročil, da je policija ukrenila vse in še več, kot se od nje
               pričakuje. Ugotavljala je kršitve. Bila je prisotna v tem lokalu. Opozarjala je
               inštitucije, ki bi morale ukrepati. In se to ni zgodilo. V končni fazi se moramo tudi
               vprašati o odgovornosti lokalne skupnosti, ki izda neko dovoljenje za obratovanje
               nekega lokala. V tem primeru lokala Lipa se je zgodilo to, da, ko je policija
               intervenirala, izključila elektriko, se je lastnik tega lokala poslužil agregata, s
               katerim je oskrboval z električno energijo lokal, da je lahko deloval dalje.</p>
               <p>Skratka, veliko stvari se je zgodilo. Veliko neprimernih stvari se je zgodilo in
               seveda nazadnje se je zgodil tragični dogodek. Verjemite mi! Meni je izredno težko se
               zagovarjati pred takšnimi tragičnimi dogodki. In mi ni vseeno. Ne samo kot ministru.
               Kot državljanu. Kot očetu, ki ima otroka ravno tako v najstniških letih. Mi ni vseeno
               zagovarjati in to je težko zagovarjati.</p>
               <p>Jaz lahko samo predstavim, kaj je sistem naredil, da bi preprečil, da se kaj ne bi
               zgodilo. To lahko povem. In lahko povem, kaj smo naredili v zvezi z Lipo, in lahko
               povem, kaj smo naredili po 1.1.2006 do 7.10.2007. Kaj je v tem času naredilo
               ministrstvo? Vsi se spomnite časopisnih člankov. Jaz jih zdaj tu ne bom kazal. Ko je
               policija izvedla skupaj z inšpektoratom za notranje zadeve in še enim inšpektoratom
               obsežno akcijo v tem lokalu. Neverjetni naslovi. Kosovo. Vojna. Biznis bomo uničili.
               Ne vem, kaj vse se bo zgodilo. Vsega smo bili mi krivi.</p>
               <p>Policija je kljub temu na tem območju lokala obravnavala veliko število kaznivih
               dejanj. Bila je prisotna praktično skoraj vsak delovni dan tega lokala v lokalu. V
               različnih oblikah. S patruljami, s poskusi preventivnega delovanja, z intervencijami.
               Imeli smo, recimo, na širši okolici tega lokala 51 tatvin, 38 telesnih poškodb, 13
               poškodb tuje stvari, petkrat povzročitev splošne nevarnosti, tri tatvine, eno
               posilstvo, dvakrat ogrožanje varnosti, streljalo se je z orožjem, 29-krat smo prišli
               na kraj dogodka, ko so storilci že nekam odšli in jih prakično ni bilo mogoče
               identificirati in tako naprej. Našli smo orožje pri posameznikih, nezakonito seveda
               posedovanje orožja in tako dalje.</p>
               <p>Praktično je policija in inšpektorat, kadar sta tudi delovala skupaj v okolici tega
               lokala v času od 1.1.2006 do 7.10.2007, izvajala različne svoje aktivnosti 270-krat.
               Če odštejete dneve, ko ta lokal ni delal, ker je bil zaprt, je to praktično vsak dan.
               Seveda, vsakega tragičnega dogodka. In to je izredno tragičen dogodek. Se ne da
               preveriti. Vendar je treba operirati z jasnimi in točnimi podatki. Ko se je zgodila
               tragedija, je policija zavarovala kraj dogodka, ukrenila tisto, kar je bilo potrebno.
               Podala predloge za priprtje osumljenih oseb, podala predloge za izdajo tiralic.
               Vendar seveda je trajalo nekaj časa, da so se ti papirji potem uredili. Jaz ne želim
               nikogar obtoževati zakaj je nekaj časa trajalo. Vendar moram nedvoumno jasno, prav
               posebej sem šel preverjati še v tem času zasedanja parlamenta, v času, ko je oseba,
               ki je slovenski državljan in ki je priporu, bil priprt, od takrat ni bil izpuščen na
               prostost. Tako, da ni kar nekdo prišel in rekel, videli smo ga na cesti, pa ga spet
               zaprite. Policija tako ne more delovati. Mi lahko delujemo samo v skladu z zakoni in
               v skladu s pripornimi razlogi. In policija lahko izvaja pripor samo 48 ur v tej
               državi, brez nadaljnje odobritve sodišča. Šele sodišče ima vse niti potem v rokah,
               preiskovalni sodnik, kako dolgo se odreja pripor za neko osebo.</p>
               <p>Jaz ne morem trditi, da je ministrstvo, ki ga vodim zlato, briljantno in da ni
               nobene napake v njem. Absolutno ne, seveda so, napake se povsod dogajajo. Odkrili smo
               tudi napake v direktoratu, ki se ukvarja z izdajanjem licenc in zato smo ukrenili
               potrebne postopke proti posameznikom, ki so seveda delali tak kot ni primerno in v
               nasprotju z določenimi predpisi. Sledile so jasne in konkretne sankcije proti takšnim
               osebam. Seveda, potem so te osebe smrtno užaljene, ko izgubijo vse postopke in potem
               mislijo, da lahko dokumente kar tako trosijo okrog. Jaz proti njim nisem ukrenil
               določenih postopkov, ker nismo operirali z zaupnimi dokumenti, vendar to kaže nek
               odnos nekoga in lojalnost do sistema, v katerem je delal. Ker dokumente, ki so
               popolnoma zakoniti in ki jih lahko vsak dobi. Vsak od poslancev jih lahko dobi, če
               jih bo zahteval. Nobene težave ni pri tem. Vendar so nekateri posamezniki delali v
               nasprotju s predpisi. In ko smo to ugotovili, smo to tudi sankcionirali. Res je pa,
               da smo to ugotovili tudi zaradi diskusije, ki smo so jo imeli v parlamentu, kjer sem
               jaz postal še bolj pozoren na določene zadeve. In v bistvu sem zaradi teh diskusij
               našel nekatere pomanjkljivosti, ki so se zgodile v sistemu. In smo jih seveda potem
               poskušali na najboljši možni način odpraviti.</p>
               <p>Če se dalje ustavim pri, mogoče samo še pri Globalu. Okrog teh datumov in nejasnosti
               in mogoče nenatančnega branja odgovora na interpelacijo. Zelo jasno je treba
               povedati, kdaj je bilo kaj narejeno in kdaj je kaj prišlo. Recimo, inšpektorat je
               izdal odločbo, eno od odločb, ki jo je pač izdal 7.5.2005 leta. Ta odločba je s sodbo
               postala pravnomočna v letu 2007 in inšpektorat je dobil obvestilo o pravnomočnosti.</p>
               <p>Mi ne moremo delovati na tem, da smo slišali, da je zadeva pravnomočna na sodišču,
               pa da se je obravnavalo, pa da v časopisu piše, da je pravnomočna. Mi ne moremo tako
               delovati. Mi lahko samo delujemo, ko imamo vse zakonske podlage. Dobili smo to
               obvestilo 12.10.2007. Za neko drugo odločbo, ki je bila izdana kasneje, smo dobili
               obvestilo 7.12.2007. In če želim odvzeti, začasno ali trajno odvzeti licenco, so za
               to potrebni postopki.</p>
               <p>Začasni odvzem, zadeve tečejo po ZUP-u. Potrebno je zaslišati stranke. Imajo pravico
               povedati svoje mnenje. In seveda oseba, ki je na drugi strani postopka, ima kar nekaj
               možnosti, kako lahko s tem zavlačuje. Se prav, ne dvigne prvi dan pošte, dvigne jo
               zadnji, petnajsti dan pošte in seveda s tem podaljša vse roke, kdaj se lahko potem
               nek dokument izda. In mi moramo spoštovati zakonitost v tej državi. Seveda v naših
               postopkih ne moremo delovati drugače. Na žalost. Mogoče se sliši uradniško, mogoče se
               sliši preveč suhoparno. Vendar si ne predstavljam, da bi organ, kot je inšpektorat
               ali organ, kot je policija, lahko delovala kar tako, po navdihu. Tako na žalost ne
               moremo delovati. In tudi prav je, da tako ne delujemo. Delujemo lahko samo tako, da
               delamo konkretno zadeve v zvezi z zakoni. In še nekaj. Iz leta 2002 imamo sodbo
               sodišča, ki je jasno govorilo o enem drugem inšpektoratu, ki je izdal odločbo tako.</p>
               <p>Izdal je odločbo. Ni bila pravnomočna. Prepovedal je neko dejavnost. Sodišče je
               odpravilo to kot nezakonito. Obstajajo sodni judikati okrog tega. To ni nastalo kar
               tako. Prej je bilo omenjeno, da je imela ta družba VIP varovanje specialni status na
               ministrstvu. Ja, imela ga je. Ampak to takšnega, da sem bil še toliko bolj pozoren na
               nekatere zadeve in da sem zahteval ravno zaradi nekaterih postopkov v zvezi s to
               družbo in še z nekaterimi drugimi dodatna mnenja izven hiše, da sem se potem lahko
               odločil na podlagi podatkov, ki sem jih imel.</p>
               <p>Dalje bi se dotaknil še ene točke, ki je povezana z očitki, ki so v interpelaciji -
               Svet za preventivo in vzgojo.</p>
               <p>Zelo jasno je bilo prej s strani vašega kolega poslanca predstavljeno, kako je zakon
               ukinil Svet za preventivo in vzgojo. Nikjer tega ne piše v zakonu. Ničesar ne piše o
               tem. Piše samo to, da se bo ustanovila agencija. Nikjer ni bilo opredeljeno, da bo ta
               agencija imela ekspoziture po celi Sloveniji na lokalnem nivoju. Nikjer. Šlo bi za
               ukinitev sveta v celoti in delovanja vseh svetov, ki jih vsi poznate po celi državi,
               ki delujejo na prostovoljni bazi, ki opravljajo izredno pomembno delo predvsem pri
               preventivi, predvsem pri delovanju v res lokalnem okolju, v konkretnih okoljih, na
               šolah itd., ki igrajo eno pomembnejših vlog pri angažiranju ljudi na prvi šolski dan,
               na prve dni pouka, ko prvošolčki najbolj potrebujejo pomoč.</p>
               <p>Kaj se je zgodilo glede tega? Res je, da na začetku v prvem predlogu spremembe
               zakona ni bila predlagana ukinitev te agencije. Zakaj? Zelo preprosto - ker smo
               želeli detajlno proučiti, ali je prav, da se ustanovi agencija, da imamo neko telo na
               vrhu države, ki bo imelo, kot so predlagali, 50 zaposlenih. Svet za preventivo in
               vzgojo na republiškem nivoju - lepo vas prosim - je imel 5 zaposlenih s tajnico vred.
               Ena oseba je bila na porodniški, ena je delala 4 ure in je bila 4 ure invalidsko
               upokojena. Potem smo imeli šefa pa še dve osebi in tajnico. Da vemo, o čem govorimo.
               Da ne bo kdo mislil, da je bilo v Svetu za preventivo in vzgojo 20, 50, 100 ljudi, ki
               je tam delovalo vsak dan.</p>
               <p>Jasno, da je ta Svet za preventivo in vzgojo imel določene institucije, določene
               organe, v katere so prihajale osebe iz določenih sfer in seveda tam sprejemale
               določene usmeritve, predloge itd. In to deluje dalje. S tem ko je - seveda, ni
               nepomembno to, kar sem že povedal danes, to da v proračunu za leto 2005 in 2006 ni
               bilo predvidenega nobenega denarja. Ničesar ni bilo predvideno ne za agencijo ne za
               svet in smo morali znotraj ministrstva zagotoviti denar, da smo lahko to
               sfinancirali.</p>
               <p>To so dejstva. Lahko tudi pogledate zakon. Videli boste, da je bilo pri zakonu o
               ZVCP leta 2004 napisano, da so stroški, ki bodo nastali zaradi zakona manjši od
               tistega minimalnega zneska, ko je treba obrazložiti kaj se bo zgodilo. Izračunajte
               sami, koliko bi stalo petdeset novo zaposlenih ljudi, ki bile tajnice, vozniki,
               šoferji in ne vem, kaj vse.</p>
               <p>Mi rabimo učinkovit organ. S prenosom pristojnosti za Zakon o varnosti cestnega
               prometa, ki je mimogrede v 99% držav Evropske unije v pristojnosti Ministrstva za
               promet in tudi oni na svojem svetu obravnavajo to problematiko, ne na ministrstvu, ne
               na svetu za notranje zadeve, smo seveda logično opravili to. Tja smo dali tudi nekaj
               odličnih strokovnjakov s tega področja. Eni se lahko strinjajo, da niso, eni se bodo
               strinjali, da so. Vendar dali smo kar nekaj ljudi, ki se prej niso ukvarjali samo s
               tem, ampak jim je bila dejavnost prometne varnosti ena od delavnih nalog. Šli so
               posebej s tem namenom. Nekateri od teh ljudi so tam napredovali na pomembne funkcije
               do direktorja direktorata. Torej ne vem, kaj bi bilo pri tem narobe, da smo dali te
               eksperte tja, da bi to delali.</p>
               <p>Seveda je zelo pomembno naslednje vprašanje, ki je bilo ravno tako izpostavljeno v
               interpelaciji, volilni imenik. Tukaj se poskuša nekajkrat že na razpravah, jaz sem
               imel poslansko vprašanje na to temo, na katerega sem izčrpno odgovoril. Dobil sem
               pisno poslansko vprašanje, na katerega sem izčrpno odgovoril. Odgovoril sem izčrpno
               na njega v odgovoru na interpelacijo in kratko sem ga opisal tudi prej. In sedaj bom
               še enkrat ponovil, tako da bo kristalno jasno, kako se ti izpiski delajo.</p>
               <p>Obstajajo natančni podatki, ki govorijo seveda o tem, kakšne so bile številke
               državljanov, slovenskih državljanov, ki nimajo stalnega prebivališča v Sloveniji, da
               ne bo napake. To niso samo Slovenci v zamejstvu. To niso samo Slovenci v čezoceanskih
               državah. To so vsi slovenski državljani, ki nimajo stalnega prebivališča v Sloveniji,
               pridejo v ta imenik. In po prejšnji zakonodaji smo imeli - namreč, zakaj jaz govorim
               zmeraj na datum kakšna je številka? Zato, ker se dnevno spreminjajo številke, mi
               moramo dnevno natančno voditi te podatke in jih vodimo; na dan 21.9.2004 smo imeli po
               takratnem zakonu v ta imenik vpisanih 9.477 državljanov Republike Slovenije, ki so
               živeli po svetu. Na dan 2.12.2006 smo imeli vpisanih 12.444 oseb. To se da vse
               preveriti. Če boste zahtevali, lahko dobite izpis na točno takšen datum točne
               številke. Vse mora biti na ena natančno. Tukaj ne sme biti napak. Ne moremo si tega
               dovoliti. In seveda potem se je zakon spremenil. Zakon je bil sprejet v tem Državnem
               zboru in naložil nam je, da moramo po uradni dolžnosti vnesti vse osebe v ta imenik.
               Mi smo jih vnesli. Ni bilo lahko delo. Bilo je treba v zelo kratkem času, v šestih
               mesecih praktično 60.000 ljudi vnesti v ta imenik. Po uradni dolžnosti, ko se vnašajo
               ti podatki, pred tem, ko so se vnašali na zahtevo posameznika, je seveda on dal vse
               podatke. Vse, ki so bili zelo natančno našteti s strani gospoda poslanca in jaz se
               strinjam, vsi ti podatki so zelo natančno našteti. Ko pa smo mi imeli dolžnost, da po
               uradni dolžnosti vpišemo državljane v ta imenik, smo jih morali vpisati vse, če smo
               imeli vse podatke ali ne. To je naša dolžnost. Če tega ne bi naredili, bi seveda jaz
               imel danes očitke, da nisem vnesel vseh, da sem se jaz odločil ali pa nek moj
               uradnik, da je odločil, kdo ima pravico biti v tem imeniku in kdo ne.</p>
               <p>Vsi slovenski državljani imajo volilno pravico, vsi. Ne glede na spol, raso,
               nacionalno pripadnost. Vsi! In če je zakon sprejel in če je zakon govoril o tem, da
               moramo po uradni dolžnosti vnesti vse notri, smo jih tudi vse vnesli. In ni bilo
               nobenih sprenevedanj tukaj. Natančne številke obstajajo točno za prvi in drugi krog
               koliko ljudi je bilo v volilnem imeniku, za koliko oseb smo imeli neznano državo, za
               koliko oseb je bila znana samo država, za koliko oseb smo izpisali volilne kartone in
               na katere naslove je to bilo poslano. Vse obstaja zelo natančno. Do številke
               natančno. Nobenih mahinacij ni bilo tukaj in jih tudi ne sme biti.</p>
               <p>In zato nikakor ne morem sprejeti očitek na veliko količino uradnikov, ki so trdo
               delali, ne na ministrstvu, tudi v upravnih enotah, ki so vse to vnašali, da je bilo
               narobe. Res je, v enem primeru se nam je zgodilo, da je bila poslana volilna karta
               nekomu, ki ni slovenski državljan. Res je, v Francijo. Veleposlaništvo je dobilo to
               naznanilo. Ugotavljali smo, zakaj se je to zgodilo. In ugotovili smo, da je nekdo v
               eni od upravnih enot v Sloveniji naredil napako. Človek je naredil napako,
               posameznik, ne sistem. Gre za en takšen primer. Jaz ne morem reči zdaj, da ni bilo
               napake. Je bila, ampak moramo vedeti, kakšna napaka je bila in zakaj se je zgodila.
               Raziskali smo jo in popravili napako. V drugem krogu volitev te napake več ni bilo v
               volilnem imeniku.</p>
               <p>Tako da je treba biti zelo natančen pri tem, kaj je to volilna pravica, volilni
               imeniki, kdaj se razgrnejo. Seveda najbolj pomembna stvar, Ministrstvo za notranje
               zadeve ne odloča o tem, da so se volilni kartoni pošiljali. O tem odloča republiška
               volilna komisija.</p>
               <p>Ministrstvo za notranje zadeve je samo servis, ki izpelje odločitev. Kakšne
               odločitve so pa bile tam sprejete, pa prosim ne mene spraševati. Jaz za to nisem
               pristojen in ne morem biti odgovoren za to, kakšne odločitve sprejema republiška
               volilna komisija. In njihovo poročilo je bilo potem na koncu tudi takšno, da ni bilo
               nobenih zapletov. In nobene sence dvoma ni na volitvah, ki smo jih imeli na zadnjih
               volitvah za predsednika republike.</p>
               <p>Glede naslednje zadeve, ki je bila omenjena tudi v vaših razpravah in bi se je želel
               vendarle dotakniti, ker bi se želel sam braniti tako, kot je eden od poslancev rekel,
               da se naj sam branim. Jaz seveda moram počakati, da so vse poslanske skupine povedale
               uvodne predstavitve in šele potem imam možnost karkoli odgovoriti. Zdaj bi pa želel
               seveda povzeti nekaj več v zvezi s tem.</p>
               <p>Najprej bi seveda želel povedati nekaj o preventivi in preventivni dejavnosti na
               slovenskih cestah s strani slovenske policije. Ne drži, da zaradi tega, ker ni kadra,
               ker ga je premalo, ne izvajamo preventivne akcije. Policisti izvajajo preventivne
               akcije, hodijo v osnovne šole, izvajajo določena predavanja. Zadeva verjetno ni
               idealna. Naredimo lahko več in jaz osebno mislim, da lahko naredimo korak naprej tudi
               na tem področju. Mi imamo zelo dobro pokrito preventivno dejavnost v vrtcih. Zelo
               dobro imamo pokrito izobraževanje in podajanje teh vsebin otrokom do četrtega razreda
               osnovne šole. Potem imamo pa neko praznino v drugem delu osnovnega šolstva do začetka
               srednje šole, ker nekaj mladostnikov že začne, poskuša voziti motorna kolesa, za
               katere lahko delajo izpite in seveda kasneje se dodatno izobražujejo v tem. In v tem
               obdobju imamo rezervo, kjer lahko nekaj naredimo, da se neke vsebine dodatno vnesejo
               v učne programe. In policija bo pri tem sodelovala. Sodeluje že sedaj. In policija je
               na preventivnem področju izdelala zelo veliko aktivnosti v zadnjem letu. Jaz sem tudi
               na to vprašanje že v Državnem zboru odgovarjal z natančnimi številkami, koliko
               preventivnih akcij, po katerih področjih. In če samo naštejem.</p>
               <p>Ukvarjali smo se z mladostniško kriminaliteto, z nasiljem v šolah, zlorabo
               prepovedanih drog, nasiljem v družini in nad otroki tako v šoli, kot doma, povezano
               tudi s spolnim nasiljem. Povezani smo bili z nevladnimi organizacijami, s katerimi
               smo to skupaj izvajali. Nadalje smo delovali preventivno v varnosti v prometu glede
               hitrosti, glede pasu, vožnja s skuterjem in tako dalje. Z najmlajšimi otroci smo
               imeli kup akcij, ki so na različne načine opredeljeni.</p>
               <p>Z vsakim začetkom šolskega leta se policisti pojavijo praktično na vseh slovenskih
               šolah, kjer predstavijo otrokom sebe kot policiste, kot osebe, ki so za to na cesti,
               da jim pomagajo. Ne kot nekdo, ki bi bil bau bau in bi jih strašil. Posamezne
               policijske uprave in postaje so naredile celo posebne zloženke na te teme. Naredili
               so celo določene pobarvanke. Samoiniciativno tudi, ki smo jih kasneje sofinancirali z
               ministrstva in dosegli to, da se je to razdelilo med otroke, da so otroci na nek
               dodaten način dobili neka znanja v zvezi z varnostjo v cestnem prometu. In seveda
               tudi z drugimi nevarnostmi, ki prežijo na njih v sodobnem svetu.</p>
               <p>Zelo težko seveda tudi sprejmem očitek, da so policisti manj izobraženi, kot so bili
               v preteklosti. V preteklosti smo imeli srednjo policijsko šolo, kadetnico, kot smo ji
               rekli. V tem procesu so se policisti izšolali in začeli delati svoje delo. Sedanji
               proces izobraževanja po letu 2000 je takšen, da lahko za poklic policista kandidirajo
               osebe ženskega ali moškega spola z opravljeno štiriletno srednjo šolo in maturo in
               seveda potem so podvrženi določenim pregledom, psihofizičnim pregledom, kot tudi
               varnostnemu preverjanju in potem opravijo še osemnajstmesečno izobraževanje.</p>
               <p>Torej, so izobraženi veliko. Splošno izobraževanje odpade, ker so ga seveda bili
               deležni in potem dobijo samo še strokovna znanja, ki jih potrebujejo za delo. In teh
               osemnajst mesecev je enakomerno razdeljeno med teorijo in prakso. V tem času se
               seveda tudi praktično usposabljajo na policijskih postajah.</p>
               <p>Tako, da bi zelo težko sprejel dejstvo, da so slovenski policisti slabše izobraženi
               in da so drugače izobraženi, kot so bili v preteklosti.</p>
               <p>Najtežje je nekako sprejeti in razumeti v bistvu dikcijo, da se policija politizira.
               Jaz bi prav vesel bil, če bi mi naredil kdo spisek, koliko ljudi v policiji je
               zasedlo katerokoli dolžnost, tako da so prišli z ulice in nimajo nobenega prehodnega
               policijskega znanja.</p>
               <p>Če pa je to, da nekdo gre v penzijon in se na to mesto postavi drugega policista, ki
               je po hierarhiji prilezel do te funkcije, pa seveda se sprašujem, sam sebe: Kakšno je
               bilo kadrovanje v preteklih letih, ko so ti policisti delali kariero v policiji? Jaz
               ne morem, jaz sploh ne, ampak direktor policije ne more postaviti nekoga na neko
               delovno mesto tako, da preskoči pet stopničk. Največ dve stopnički lahko nekdo
               preskoči. Saj se ve, kakšna so pravila v postavljanju. In praviloma se to tako ne
               počne.</p>
               <p>Tako, da res ne vem, odkod ideja, da jaz kot minister vplivam na direktorja
               policije, da bi postavljal ljudi po politični liniji. Kot veste, policisti niso člani
               političnih strank. Ne bi smeli biti v skladu z zakonom. Jaz upam, da niso. Če bi
               vedeli za koga, ga bomo dali v primerne postopke. Zato, ker krši zakon. Mi je zelo
               žal ne glede na stranko. Me sploh ne zanima. Vem pa, da so k meni nekateri od teh
               policistov poskušali vplivati, da bi zasedli določena mesta in se sklicevali na, ne
               vem, katere stranke.</p>
               <p>Ta papir, nobeden od teh papirjev ni prišel k direktorju policije in nobena od teh
               oseb ni bila postavljena na tista mesta, ki so se jih želeli. Zato, ker je kadrovanje
               v pristojnosti direktorja policije. In takrat, ko jaz z nadzorom ugotovim, da so v
               nekaterih policijskih upravah ali postajah težave, zahtevam odgovornost. In potem se
               direktor policije odloči, kako bo reagiral. In pri tem sta bila omenjena dva primera.</p>
               <p>Kaj smo naredili s konkretnim primerom Bentley v Novi Gorici in kje je izginil in ne
               vem, kaj vse se je zgodilo? Zaradi tega dogodka so bile posledice. Tudi kadrovske.
               Zato, ker je nekomu bilo težko leto pa pol odgovoriti na dopis Policijske uprave Nova
               Gorica za zamenjavo parih delčkov v kamerah, ki niso delale. Saj notranji nadzor nam
               je vse pokazal, kaj se je zgodilo. Saj sistem 10.000 ljudi dela v Ministrstvu za
               notranje zadeve. 10.000 ljudi! In tukaj so seveda tudi napake. Ampak, da nek šef v
               pisarni ni imel leto pa pol časa svojim podrejenim naročiti, da naj preverijo, zakaj
               kamere, varnostne kamere na Policijski upravi Nova Gorica ne delajo. Lepo vas prosim!</p>
               <p>Absolutno, da sem zahteval odgovornost. Nisem zahteval koga naj umakne direktor
               policije, ne kam naj ga da. Me ne zanima. Zahteval sem, da tisti, ki je za to
               odgovoren, odgovarja. Če se to ne bi zgodilo, bi odgovarjal generalni direktor
               policije. Zadeve so zelo enostavne. Jaz ne morem drugače funkcionirati. Točno se ve,
               kakšna je hierarhija v policiji in kdo komu odgovarja. In na koncu direktor policije
               odgovarja ministru in Vladi. In jaz bom postopal tudi v bodoče pri vsakih takih
               napakah. Tu ni šlo samo za enega Bentleya, ki smo ga potem ujeli in ga spravili na
               drugo lokacijo, kjer je bil varen in smo ga vrnili.</p>
               <p>Ni šlo za to. Šlo je za ugled policije. Jaz se ne morem igrati z ugledom policije.
               Res se ne morem igrati in zato seveda zahtevam od direktorja policije, da ukrepa
               takrat, ko se dogajajo nepravilnosti.</p>
               <p>Kraja konoplje v Celju. To je neverjetno. Kako so hranili to konopljo leta in leta v
               neki uti oziroma v nekem zapuščenem skladiščnem prostoru brez kamer, brez alarmov, z
               verigo okrog vrat? Lepo vas prosim! To je samo vprašanje časa bilo, kdaj se bo to
               zgodilo. Verjetno ne pričakuje nihče od mene, da bom šel čez čisto vse skladiščne
               prostore čisto vsake policijske postaje, da bi to lahko ugotovil. Ampak potem, ko smo
               to ugotovili, smo vgradili določene ukrepe. Ne samo. Direktor policije jih je
               odredil. Jaz sem zahteval, da odredi ukrepe, da ugotovi, kakšno ima stanje v
               policiji. In po celi policiji se je seveda preverjalo, kaj se s tem dogaja. Tukaj
               imamo seveda še druge težave s hranjenjem glede mamil, ki jih jaz pač danes ne bi
               tukaj odpiral.</p>
               <p>Bi pa se želel ustaviti pri policistih in pri njihovem delu. Oziroma tako bom rekel.
               Verjetno ste vsi opazili, da v treh letih in še nekaj, odkar jaz vodim ministrstvo,
               nisem vsak dan na televiziji. Ker je to nepotrebno. Nimam navad, kot so jih mogoče
               imeli nekateri drugi ministri, ki so si želeli biti pred kamerami. Jaz nimam nobene
               potrebe in ne želje, da to počnem. Ko se pojavim pred kamerami, sta lahko dva
               pomembna razloga. Ali se je kaj groznega zgodilo pa je treba opozoriti državljane ali
               nekdo misli, da je nekaj narobe v sistemu in je treba odgovarjati na ta vprašanja. Iz
               drugih razlogov jaz ne rabim biti pred kamerami. In seveda zato jaz ne razlagam
               javno, kaj se s kakšnim svojim kolegom pogovarjam, kako se pogajamo za policijske
               plače in kaj se dogaja zadaj. Na srečo so me v moji preteklosti naučili nekaterih
               postopkov. Tako, da znam veliko stvari narediti v tako imenovani tihi diplomaciji. Ne
               samo znotraj Slovenije, tudi zunaj države. Zato sem na nekaterih področjih bil tudi
               uspešen, roko na srce.</p>
               <p>Ampak v tem konkretnem primeru smo dosegli kompromis. Dosegli smo kompromis med
               policijskim sindikatom, med Ministrstvom za javno upravo. In na sestanku, kjer smo
               dosegli kompromis, lahko vprašate sindikalne zaupnike, je sedel tudi minister za
               notranje zadeve in generalni direktor policije. Oba sva sedela na tem sestanku. In
               takrat se je zadeva resno premaknila. Odigral sem tisti del vloge, ki mislim, da je
               bil potreben. Vsakdo lahko reče, da bi si policisti zaslužili večje plače. Tudi sam
               bi lahko rekel: <q>"Ja. Mogoče je res tako. Mogoče tudi osebno tako mislim."</q></p>
               <p>Ampak to je nepomembno. Mi in tudi jaz moramo imeti celo sliko. Ne smejo se porušiti
               razmerja v plačnih sistemih. Morajo obstajati določena razmerja med različnimi
               poklici in podobnimi poklici. Morajo biti podobno vrednoteni. In zato smo našli nek
               kompromis, ki je bil potem sprejemljiv za vse.</p>
               <p>Nadalje bi seveda rad govoril o tem, da je policija nekako bila tudi omenjena
               nekajkrat, da dela veliko v pisarnah, da jo je premalo na cestah, da je premalo
               prisotna. Odkar sem minister v tem ministrstvu, se ukvarjam s točno določenimi
               vprašanji: koliko policistov imamo na terenu, operativnih policistov, ki delajo,
               policista, ki ima oznako z eno zvezdico za navadnega državljana, dela tam; koliko je
               tistih, ki sedijo v policijskih postajah in so režija; koliko je tistih, ki sedijo v
               generalni policijski upravi. In trend se je začel spreminjati. To ni enostavno delo,
               to je zelo težko. In v treh letih se je zaposlenih v generalni policijski upravi
               zmanjšalo za 200. Nadomeščajo se samo tista delovna mesta, ki so nujno potrebna in so
               šefovska. Ne napreduje se več avtomatično na višje položaje. In moramo imeti dovolj
               policistov na terenu, ki opravljajo svoje delo. Kako so se politike vodile v
               preteklosti, me ne zanima. Jaz vem, kaj je potrebno zagotoviti, da bo policija lahko
               učinkovito delala. In v tem trenutku smo v situaciji, ko smo uspešni pri svojem delu.
               Uspešni samo zaradi drugačnih prijemov, organizacijskih, da lahko delujemo tako, kot
               delujemo, in da dvigujemo stopnjo preiskanosti. In tukaj ne gre za falzificiranje teh
               dokumentov, tako kot mi je nekajkrat bilo danes tukaj omenjeno. In mi da mi nekdo ne
               verjame, da nimam dostopa do tega. Lahko pride jutri v moj računalnik pogledati vse,
               kar sem gledal kadarkoli. Jaz nimam pravice vnašanja ničesar v računalnike policije v
               FIO evidenco. Ničesar! Tudi do dostopa nimam pravice. Nimam nobene pravice vstopati v
               te podatke in ne vstopam. Zato je to skrajno neprimerno, da tisti, ki vedo, kako to
               poteka, operirajo tako lahkotno s tem, da jaz to počnem in da <q>"saj tako vemo, kako
               teče"</q>. Mogoče je kdaj tako teklo. Odkar sem jaz na tem ministrstvu to ne teče tako.
               Če bi to tako teklo, verjemite, bi drugi dan vsi mediji ali pa vsaj poslanci vedeli,
               da sem to naredil in zahteval. In potem bi bili upravičeni do interpelacije.
               Popolnoma upravičeni! In če bi to naredil in bi mi očitali, bi odstopil sam. Tako pa
               seveda gledam na stvari drugače.</p>
               <p>Odzivnost policije. Govorjeno je bilo o tem, da je odzivnost policije takšna, kot
               je, in da je slaba in slabša. Kakorkoli gledamo na statistiko, jaz lahko pogledam
               samo odzivnost policije v zadnjih letih, od leta 2003 do 2007. Odzivnost policijskih
               patrulj se šteje v sekundah. Ne v minuta, v sekundah! Za vsako policijsko
               intervencijo, od takrat, ko se kliče, do takrat, ko policist pride na kraj dogodka,
               se šteje v sekundah, koliko časa policijska patrulja potrebuje. Sistem beleži
               avtomatično vse klice. Tako da ni tega, bomo malo priredili ali bomo pa naredili
               drugače. Nič se ne da spremeniti v tem avtomatičnem sistemu! In leta 2003 smo imeli
               za vse klice, ki so bili narejeni na policijske postaje, povprečen čas odzivni 21,03
               minute odzivnega časa. V letu 2007 smo izboljšali ta čas na 20 minut in 41 sekund. Za
               nujne interventne klice, se pravi, tam, kjer je posebej izraženo, da so ogrožena
               življenja in tako dalje in tako naprej, obstaja točen pravilnik, kaj so tisti, ki se
               delijo na <q>"vsi klici"</q>, in tisti, ki so nujni, interventni. In smo imeli leta 2003
               odzivni čas 15 minut in 3 sekunde. Leta 2007 imamo, smo imeli odzivni čas 12 minut in
               22 sekund. Gre za povprečje, seveda. Lahko mi rečete: <q>"Ja. V nekem primeru se je pa
               zgodilo, da je bil odzivni čas nekaj sekund dalje."</q> Ja bil je. Strinjam se. Bil je
               tudi krajši. Mi moramo vendarle pri masi intervencij ki jih imamo vsakodnevno v
               Republiki Sloveniji, imeti splošen podatek in na podlagi splošnega podatka ocenjujemo
               uspešnost. Tudi jaz ocenjujem uspešnost dela policije v tem, direktor policije pa
               uspešnost dela posameznih policijskih uprav in posameznih policijskih postaj. In
               statistika obstaja tako za ene kot za druge.</p>
               <p>Kadrovski primanjkljaj, o katerem je bilo govora in o tem, kako bi tudi jaz želel,
               da imamo več policistov na terenu in manj policistov v pisarnah. Moram reči da je
               seveda, ne zato da bi se skliceval na neko drugo vlado, na ne vem katero vlado. Zelo
               preprosto dejstvo je treba povedati: policija je dobila leta 2004 veliko nalog.
               Veliko administrativnih nalog in zato ni dobila nobene zaposlitve. Dokler ni bil
               spremenjen zakon o upravnem postopku, o prekrških, pardon, o prekrških, smo praktično
               izgubili vse pomočnike komandirjev policijskih postaj, ki so v pisarnah osem ur samo
               pisali. Ničesar drugega niso počeli. Z eno majhno spremembo enega člena, ki ste ga vi
               hvala bogu potrdili, smo dosegli hitre postopke in s tem razbremenili te policiste za
               druge naloge, ki so bile potrebne, da jih opravljajo. Ker pomočniki komandirja niso
               kar tako na policijski postaji. Pomagajo komandirju policijske postaje voditi delo,
               organizirati delo, nadzirati policiste, kako to delo opravljajo na terenu. S tem smo
               povečali in reakcijske čase, izboljšali kvaliteto dela in še kaj. Jaz, na žalost,
               moram to reči, da manjše število policistov v lokalnem okolju se ni začelo leta 2003,
               ali pa 2004, ali pa 2005. Začelo se je daljnega leta 1996, ko so nekateri ljudje
               prišli na briljantne ideje, da bodo ukinili vodjo varnostnega okoliša in s tem
               ukinili tisto jedro delovanja policije v lokalnem okolju, kjer smo imeli tistega
               lokalnega policista, ki je vedel, kdo je klošar v tem okolju, kdo je tisti lump, ki
               vsak večer pride malo <q>"prižagan"</q> domov pa popije preveč - v manjših krajih, seveda.
               In to smo izgubili. V nekaj letih smo to izgubili. Ukinili so. Ukinjeno je bilo to.
               Sedaj to z mukami uvajamo nazaj. Sistem je treba navaditi. Postopoma moramo to
               uvajati in jaz trdno upam, da ne glede na to, kdo bo minister jeseni, bo s tem
               projektom nadaljeval. Zato ker je dober! Ker policisti morajo biti v lokalnem okolju!
               Morajo imeti stik z ljudmi! In občutek varnosti niso samo odstotki. Jaz se strinjam
               absolutno z vsemi, ki ste tukaj rekli, da statistika se da obračati levo, se da
               obračati desno. Mi znotraj statistike lahko razdelamo posamezna kazniva dejanja in
               jih opredeljujemo različno. Pomemben je občutek varnosti. Mi imamo lahko 100%
               preiskanosti in se bodo lahko naši državljani še vedno počutili nevarne. To je zelo
               subjektiven občutek. In seveda pojavljanje policistov na cesti, v lokalnem okolju
               povzroča večji občutek varnosti in to je pot, kamor se moramo vrniti. Temu zunaj
               sodobno rečejo delo v lokalni skupnosti. Pri nas smo pač imeli naziv vodja
               varnostnega okoliša. In njim moramo vrniti spet to vlogo, ki so jo imeli. In natančno
               takšne usmeritve je policija dobivala od mene in v naslednjem petletnem obdobju, za
               petletni načrt, ki je bil s strani mene kot ministra predpisan za policijo, je, da
               ponovno uvedejo, da preučijo, kako in da uvedejo v naslednjem letu. To je edini
               način, da bomo lahko normalno delovali na tem področju in da bomo lahko bolj uspešni.</p>
               <p>Dotaknil bi se še nekaterih vprašanj, ki so bila tukaj posebej izpostavljena okrog
               schengna in kako bo schengen uspešen ali neuspešen in kako bomo gledali na te zadeve.
               Absolutno je treba reči, da je prejšnja slovenska vlada bila izredno uspešna pri
               pogajanjih z Evropsko unijo in smo dobili relativno nizko število policistov, ki smo
               jih morali dodatno zaposliti. Smo edina članica Evropske unije, ki ni bila obvezna
               ustanoviti posebno mejno policijo za varovanje južne meje. Edina! Varujemo slovansko
               mejo v celi globini prostora Slovenije. Zaradi reliefa, zaradi dobrih pogajalcev in
               vsega. Bilo je narejeno veliko dela, preden sem jaz prevzel ministrstvo, in bilo je
               narejeno ogromno dela tudi takrat, ko sem jaz ministrstvo prevzel. Večina objektov je
               bilo zgrajenih kasneje in slovenski policisti so s svojo strokovnostjo uspeli
               zagotoviti varovanje schengenske meje že v letu 2006. Vse naše evalvacije so bile
               pozitivne. Edina resna stvar, ki je ostala odprta pri teh pregledih, je bilo
               vprašanje letališča Brnik, ki smo ga uspešno rešili, in drugo vprašanje prehajanja
               hrvaških državljanov v Slovenijo z osebnimi izkaznicami, ki smo jih skozi bilateralna
               pogajanja in dogovarjanja z Madžarsko, Italijo in vsemi članicami na političnem
               nivoju na koncu rešili. Ker to pač je na koncu koncev bilo politično vprašanje. Zato
               ker so slovenski policisti tako dobro opravljali svoje delo v Sloveniji, smo bili v
               možnosti, da smo državam, ki so se slabše pripravile in ki so praktično skoraj
               neizpolnjevale pogojev za vstop v schengenski prostor leta 2006, pomagali da so
               dosegli nujne standarde. Slovenija je bila ena od tistih novink, ki je lahko pomagala
               drugim državam tudi na tem področju. Nismo poslali 10, 100, 200 policistov tja
               pomagati, poslali smo eksperte, ljudi ki so detajlno poznali organizacijske prijeme
               in potem smo pomagali tem državam, da so se organizacijo postavili tako, da smo se
               lahko potem vsi nekako istočasno priključili v schengenski prostor. Tukaj ne gre za
               to, da bi karkoli minister naredil. Tukaj so policisti pokazali svoje strokovno
               znanje in pomagali pri tem. Jaz kot minister sem lahko seveda naredil nekaj drugega;
               to je, da sem ostale ministre v Evropi prepričal, da se ta projekt <q>"... one for all"</q>
               izplača potiskati naprej in da smo dosegli vse tiste politične konsenze, ki smo jih
               potrebovali. In bilo jih je zelo veliko. Zelo veliko je bilo močnih sestankov,
               večurnih sestankov, ki so bili izredno naporni, v različnih državah zaradi različnih
               razlogov. Vendar smo na koncu bili pri tem uspešni.</p>
               <p>Glede schengna bi rad tudi najnovejše podatke, ki govorijo, ki jih praktično redno
               spremljamo in so na razpolago. Kako uspešen je informacijski sistem schengenski tudi
               za varnost Slovenije. Mi ta schengenski informacijski sistem nimamo samo za varnost
               drugih držav Evropske unije, tudi za nas. Odkar imamo dostop do teh podatkov, smo v
               njem preverili preko 6 in pol milijonov potnikov, ki so prestopili našo južno mejo.
               To so potniki tretjih držav, ki niso državljani EU-ja. Imeli smo več kot 3.300
               pozitivnih zadetkov. Izsledili smo 53 oseb, na katere so bili razpisani priporni
               nalogi. Zavrnili smo vstop 2394 osebam, ki so iz različnih razlogov imeli prepovedan
               vstop v eno od držav članic Evropske unije. In če so za njih neprimerni, mislim, da
               so v veliki meri seveda neprimerni tudi za to, da so v Republiki Sloveniji, ker ravno
               tako lahko naredijo nekaj, kar ni primerno oziroma je lahko nezakonito. Odkrili smo
               18 pogrešanih oseb. Sodiščem smo predali in aretirali 359 oseb na naših mejah in jih
               potem preko sodelovanja pravosodnih organov predali v države, ki so izdale takšne
               zahtevke. Zasegli smo preko 300 vozil, ki so bila ukradena na ozemlju Evropske unije
               in poskušali izstopiti ali vstopiti v prostor Evropske unije. To so izredno visoki
               podatki, ki govorijo o tem, da policija dela dobro, da smo zanesljiv parter vsem
               ostalim članicam Evropske unije in da s podatki, s katerimi sedaj razpolagamo,
               zagotavljamo tudi večjo stopnjo varnosti našim državljanom.</p>
               <p>Pa mogoče bi še dva stavka povedal o tisti znameniti stavki, da smo rušili mostove.
               Nekaj brvi je bilo porušenih, jaz imam vse slike teh brvi. Tako da katerikoli
               poslanec jih hoče imeti, jih lahko dobi kadarkoli, po internetu ali po papirnati
               obliki. Šlo je za brvi, ki so bile porušene, ki niso bile v uporabi in na katerih je
               bil prepovedan prehod državne meje. Nihče ni imel tega mesta vpisanega v maloobmejno
               propustnico oziroma v kmetijski vložek, da lahko tam prehaja. In zato so bile
               odstranjene. Zaradi tega, ker so ogrožali ljudi, če bi dejansko te prostore
               uporabljali.</p>
               <p>In seveda, še nekaj je treba reči glede tega, da ta Vlada in da ta minister, ki je
               zdaj pred vami, vnaša restriktivne določbe zakonov. Glede shengena. Ravno glede
               shengena. Slovenska vlada je leta 2001 obljubila Evropski uniji na pogajanjih in
               podpisala, da bo uzakonila 99. člen shengenskega zakonika in prenesla v našo
               zakonodajo in se zavezala, da bo to naredila v prvi polovici leta 2002. Tega ni
               naredila. Zakaj? Ne vem in me tudi ne zanima. Vem pa, da je to bilo potrebno vnesti.
               In imeli smo obširne razprave o tem 99. členu in veliko podtikanj, ki so govorila o
               tem, da bomo tajno sledili novinarjem, da bomo tajno zasledovali ljudi zaradi tega
               99. člena in ne vem kaj še vse. Našli smo dober kompromis glede tega, koga mi lahko
               vnesemo po 99. členu, tudi po zaslugi vas, poslancev, ki ste želeli to specifično
               opredeliti, po členih, natančno, da ne bo nobene nejasnosti. Mislim, da smo dobro
               naredili to. Zelo težko sprejmem, da tukaj nismo bili kooperativni na tem področju,
               vendar načelno smo ta člen morali vnesti. Morali smo ga vnesti, ni šlo drugače.
               Drugače ne bi mogli vstopiti v shengenski prostor. In seveda, odpiranje notranjih
               meja je prineslo velike prednosti za velik del slovenskega prebivalstva, predvsem na
               sedanjih notranjih mejah in seveda nekaj dodatnih <q>"težav"</q>, če tako rečem, v
               narekovajih, za tiste naše državljane, ki živijo na južni meji. Vendar je treba
               izrecno povedati nekaj stvari v zvezi s tem.</p>
               <p>Najprej, shengenska kontrola meje se je v popolnosti izvajala že leta 2006. V
               popolnosti. Edina stvar, ki je nismo imeli leta 2006, je shengenski informacijski
               sistem, do katerega smo imeli pravico dostopa šele 1. septembra 2009 in Slovenija je
               bila prva, ki je izpolnila vse kriterije, Slovenija je bila prva, ki je v popolnosti
               uporabljala ta sistem, in tista, ki je imela najmanj težav pri vpeljevanju tega
               sistema. In to nam je vse dalo možnost, da smo drugim tudi pomagali pri njihovih
               težavah, ki so jih imeli pri tem.</p>
               <p>In seveda, zelo težko bi pristal na trditve, ki so se slišale tudi danes v
               diskusijah, da smo umikali policiste iz notranjosti na shengensko mejo. Tukaj je
               treba zelo jasno povedati: umaknjene in ukinjene so bile tiste policijske postaje, ki
               so delovala na mejnih prehodih. Policisti na mejnih prehodih nikoli, nikoli niso
               delovali v lokalnem okolju. Delovali so izključno na mejnem prehodu in opravljali so
               naloge, povezane z nadzorom potnikov, ki prehajajo mejo. Ko se te policijske postaje
               bile ukinjene, smo v skladu z zakoni, ki smo jih spremenili tudi v tem Državnem
               zboru, na podlagi shengenskega zakonika, vpeljali policijske postaje za izravnalne
               ukrepe. Te policijske postaje pa imajo več pristojnosti in delujejo tudi v lokalnem
               okolju. Ustanovili smo šest takšnih policijskih postaj, razporedili večino
               policistov, ki so delali prej na mejnih prehodih, v te enote in sedaj delujejo v
               prevenciji, v glavnem na področju organiziranega kriminala, čezmejnega kriminala,
               ilegalnih migracij. In s tem, ko delujejo na teh področjih, avtomatično delujejo tudi
               v lokalnem okolju. Tam so prisotne. Dobili smo neko dodatno število policistov, ki se
               vendarle v tem lokalnem okolju pojavljajo in tukaj delujejo.</p>
               <p>In še mogoče čisto na kratko o izbrisanih, ki so bili nekajkrat omenjeni. To je
               besedo, ki jo uporabljate vi, poslanci, jaz je nikakor ne morem sprejeti. Govorimo o
               osebah, ki si niso uredile status prebivanja v Republiki Sloveniji. In seveda očitki,
               da je to Evropska tema. Ne, to ni evropska tema. In to ni prednostna naloga
               slovenskega predsedovanja. Morda me boste dali jutri v naslove, kako si upam to
               trditi, vendar povem zelo jasno in direktno: vprašanje oseb, ki si niso uredile
               status prebivanja v Republiki Sloveniji po februarju 1992. leta, ni prednostna naloga
               slovenskega predsedovanja in jaz kot predsedujoči Svetu ne bom te teme dal na noben
               svet. Zato, ker to ni tema, ki bi se obravnavala na tem svetu, in bi bilo skrajno
               nenavadno, seveda, poslanci v Evropskem parlamentu imajo pa pravico spraševati o teh
               temah in poslanec, ki je bil omenjen, podpredsednik Katanja, je dobil odgovor na to.
               Vprašal me je, kaj smo naredili, kaj bomo naredili in kaj bomo ukrenili glede tega.
               In povedal sem, da je to vprašanje že nekaj časa odprto tukaj in tisti gospodje, ki
               so imeli vlado 12 let, bi lahko to vprašanje končali, v tistih dvanajstih letih, pa
               ga niso. Tudi minister, ki je imel odločbo Ustavnega sodišča, ni zaključil tega
               projekta. Ustavil se je sredi - ne vem, zakaj, ne poznam razlogov. Vem pa, koliko je
               denarja za to porabil, in vem, na kakšen način so delali. Ne vem pa zakaj se je
               ustavil, in me to ne zanima. Vem pa, da ni rešil zadeve do konca, pa bi jo lahko, če
               bi jo želel. Verjetno se je ustrašil volitev, ki prihajajo v letu 2004, in je zato
               nehal s tem projektom. Ampak to je bila njegova odločitev. Absolutno njegova
               odločitev kot ministra. Sedaj smo v situaciji, ko je Vlada predlagala temu Državnemu
               zboru ustavni zakon za rešitev tega vprašanja. Na vas je, da se boste odločili: ga
               boste sprejeli, ga ne boste sprejeli. Tukaj je kar nekaj obrazov, s katerim sem
               opravil več kot en sestanek na to temo. Včasih smo imeli bolj podobne poglede na to,
               včasih zelo različne, odvisno od sogovornika. Včasih so se ti pogledi spreminjali.
               Ampak to je pravica vas, poslancev, da se odločite o tem. Jaz sem svoj del dela
               naredil, poskušal sem najti rešitev, poskušal sem najti kompromis. Kar nekaj
               sestankov je bilo na te teme narejenih. Na koncu sem se pač odločil, da Vladi
               predlagam ta zakon, Vlada ga je potrdila. Sedaj je v rokah Državnega zbora, da se
               odloči o usodi tega zakona in pri razpravi o tem zakonu bo široka razprava o tem in
               upam, da bomo našli primerne kompromisne rešitve, da bomo lahko to vprašanje zaprli.
               Nikakor pa ne morem sprejeti trditve, ki je bila danes tukaj izrečena, da smo vzeli
               državljanstvo državljanom Evropske unije. To je čista demagogija. Meni je zelo žal,
               da uporabljam tako težko besedo: čista demagogija. Državljani bivših republik SFRJ,
               ki so živeli na ozemlju Republike Slovenije, so vsi imeli državljanstvo eno od teh
               republik. Državljanstvo je bilo izredno natančno urejeno. Jaz sem bil zelo
               presenečen, ko sem se v tuji pogovarjal s tujimi ministri in s predstavniki komisije,
               ki niso imeli pojma o tem, ker jim nihče še ni razložil, da je državljanstvo v SFRJ
               bilo stvar republik! Ne federacije! Nek tujec, ki je prišel v Slovenijo, je moral
               zaprositi za državljanstvo v Sloveniji ali v katerikoli drugi, in ko je postal
               slovenski državljan, je postal avtomatično jugoslovanski državljan. Ampak v papirjih
               je pisalo republiško državljanstvo! In vsaka od teh oseb je imela državljanstvo. Zelo
               težko sprejmem trditev od kogarkoli, da je ta država bila grda, nesramna in ne vem
               kaj še vse do ljudi, ki so prihajali iz drugih republik v to državo. Ta država je
               sprejela zakon. Državni zbor je sprejel zakon, ki je najbolj široko odprl vrata in
               možnost pridobivanja slovenskega državljanstva za vse, pod posebnimi pogoji za vse
               osebe, ki so bili državljani bivših republik SFRJ. Več kot 170.000 ljudi - to je bilo
               skorajda 9% populacije slovenske leta 1991 in 1992 - je dobilo državljanstvo na
               takšen način. In prav je tako da smo bili odprti. Marsikdo me bo mogoče tudi
               kritiziral zaradi tega, da sem to rekel. Vendar smo se zavestno odločili za te
               korake. Državni zbor je to sprejel in država je to uresničila. Imeli smo pa 18.000
               ljudi, ki si niso želeli urediti ne državljanstva ne statusa tujca v tej državi.
               Zaradi tega je bilo treba reševati ta vprašanja drugače. Mogoče prvotne rešitve niso
               bile najbolj posrečene, veliko je bilo predlogov zakonov v naslednjih letih, ki so
               poskušali to vprašanje reševati, vendar noben predlog zakona ni poskušal tega
               vprašanja reševati celovito.</p>
               <p>In če se vrnemo k odločbi Ustavnega sodišča, je tudi ta nedosledna. Meni je zelo
               žal, da imam takšno mnenje o tem, ampak vendarle imam tudi jaz pravico do mnenja o
               tem. Notri je izpuščena cela kategorija ljudi. Nič ni napisano o osebah, ki so leta
               1992 bile med osebami, ki si niso uredile status in so si v vmesnem času pridobile
               slovensko državljanstvo. Za slovenske državljane za nazaj ne moremo ničesar urejati.
               To je zelo jasna zakonodaja okrog tega in ni besede o teh osebah. Kako bomo pa s temi
               osebami rešili status za tisto obdobje? Ni rešitve. Jaz upam, da bo v razpravi, ki bo
               v tem Državnem zboru, da bo dobra razprava in da bomo mogoče vendarle našli neke
               razumne rešitve, ki bodo sprejemljive tako za opozicijo kot za pozicijo in ki bodo
               celovito rešile to vprašanje. Ker vsako separatno reševanje po nekih segmentih nas
               pripelje do še večjega zapletanja in še bolj zapletenega klobčiča in mislim, da vsaj
               v tem se pa verjetno vsi strinjamo, da je klobčič že dovolj zapleten in da bi bilo
               dobro, da ga na nek način razrešimo.</p>
               <p>Pa še nekaj bi odgovoril na trditev, ki jo je en poslanec omenil danes in je
               govorila o tem, da minister predsedujočemu svetu ni znal odgovoriti v zvezi z
               direktivo o vračanju, koliko mesecev želimo imeti priporni nalog. Približno dve leti
               trajajo pogajanja med svetom in med parlamentom o direktivi o vračanja. Nobeno
               predsedstvo do sedaj ni uspelo zaključiti teh pogajanj in na našem predsedstvu je
               sedaj, da ta pogajanja zaključimo, tako ali drugače. Jaz ne morem trditi, kako jih
               bomo uspeli zaključiti, vendar jih bomo zaključili. V našem predsedovanju se bo
               nedvoumno zaključil ta dosje, zato ker bo parlament o tem glasoval maja ali junija na
               svojem zasedanju. Zakaj nisem mogel odgovoriti na to vprašanje? Zelo preprosto. Jaz
               tam ne morem razlagati svojih mnenj in svojih pogledov. Vezan sem na mnenje sveta,
               vezan sem na mnenje in na konsenz sedemindvajsetih ministrov oziroma šestindvajsetih,
               sam tudi dam mnenje o tem. In ko se bo svet dokončno odločal o tem, enem najtežjih
               vprašanj v tej direktivi o vračanju in najbolj občutljivih vprašanj za večino držav
               članic, potem bom lahko jasno zastopal stališče. Ampak ne na plenarni seji, ampak na
               pogajanjih s poročevalcem za ta dosje z gospodom Vebrom, ki je zadolžen s strani
               parlamenta in ima vsa pooblastila, da se pogaja. Mi smo sredi pogajanj okrog tega
               dosjeja, jaz sem se z njim že dvakrat srečal okrog tega in če bo vse teklo tako, kot
               planiramo, bomo imeli pogajanja sredi marca na nivoju ministrov, na najvišjem nivoju.
               Tehnična pogajanja tečejo pa najmanj enkrat tedensko, včasih tudi dvakrat tedensko,
               da bi našli kompromise, ki bi seveda pripeljali do rešitve tudi tega zelo
               občutljivega vprašanja in seveda zelo <q>"problematičnega"</q>, če tako pod narekovaji
               rečem, vprašanja za kar neko število držav članic Evropske unije. Toliko na kratko
               tudi o tem, kar je bilo na nek način do sedaj tukaj izpostavljeno. Hvala.</p>
            </sp>
            <sp who="SDZ4:KlavoraVasja">

               <speaker>PODPREDSEDNIK MAG. VASJA KLAVORA:</speaker>

               <p>Hvala. Sedaj sem dolžan repliko gospe Irglovi na izvajanje gospoda Zagorca, ker je
               bila citirana in navajena v njegovem izvajnanju. Izvolite, gospa Irgl.</p>
            </sp>
            <sp who="SDZ4:IrglEva">

               <speaker>EVA IRGL:</speaker>

               <p>Hvala. Želim samo na kratko replicirati, ker sem bila pač omenjena pa tudi že prej s
               strani predlagateljev. Želela bi replicirati glede časovne umeščenosti te
               interpelacije v čas predsedovanja Evropske unije. Rečeno mi je namreč bilo, glede na
               moje izvajanje, da bi bila lahko interpelacija v obravnavi že bistveno prej, se
               pravi, pred predsedovanjem. To preprosto ne drži. Če bi bilo to res, potem bi bilo to
               možno, kolega Školč, samo v primeru, če minister Mate ne bi odgovarjal na vaše
               očitke. Se pravi, če ne bi poslal pisnih odgovorov na vaše očitke. Ampak, če poznamo
               poslovniška določila, potem vemo, da ima vsak pravico, tudi minister, da na očitke
               odgovarja tudi pisno.</p>
               <p>In še nekaj, očitano mi je bilo, da v svoji razpravi govorim tudi o stvareh, ki niso
               predmet te razprave. Res je, se strinjam, ampak z Ministrstvom za zunanje zadeve, z
               gospod Ruplom glede dokumentov in računalnikov je začel gospod Cvikl, zato, gospod
               Školč, najbolje je,da se na njega obrnete. Hvala.</p>
            </sp>
            <sp who="SDZ4:KlavoraVasja">

               <speaker>PODPREDSEDNIK MAG. VASJA KLAVORA:</speaker>

               <p>Hvala. Gospod Gulič je prej roko dvigoval, imate proceduralni predlog? Sicer
               nimate<gap n="..."/> Moment, gospod Gulič<gap n="..."/></p>
            </sp>
            <sp who="SDZ4:GuličAleš">

               <speaker>ALEŠ GULIČ:</speaker>

               <p>Jaz sem mislil v imenu predlagatelja samo na nekaj spomniti še<gap n="..."/></p>
            </sp>
            <sp who="SDZ4:KlavoraVasja">

               <speaker>PODPREDSEDNIK MAG. VASJA KLAVORA:</speaker>

               <p>Ne, to je pa dvignil roko in ima pravico gospod Školč. Izvolite, gospod Školč.</p>
            </sp>
            <sp who="SDZ4:ŠkolčJožef">

               <speaker>JOŽEF ŠKOLČ:</speaker>

               <p>Ne, jaz bi rad repliciral, ampak v času skupine LDS, ker je tisto, o čemur je
               minister govoril glede na stvari, ki so se dogajale v Evropskem parlamentu, bilo
               povedano v času poslanske skupine. Prosim, če tako štejete čas. Ali bi lahko uredili
               s časom, prosim, tako kot se spodobi?</p>
            </sp>
            <sp who="SDZ4:KlavoraVasja">

               <speaker>PODPREDSEDNIK MAG. VASJA KLAVORA:</speaker>

               <p>Vi ste kot predlagatelj, replike na repliko ni.</p>
            </sp>
            <sp who="SDZ4:ŠkolčJožef">

               <speaker>JOŽEF ŠKOLČ:</speaker>

               <p>Gospod podpredsednik, nimam replike na repliko ampak na to kar je izvajal gospod
               minister in se nanaša na tisto, o čemer sem sam govoril. Zato obstaja možnost
               replike, prosim, da registrirate pravi čas.</p>
            </sp>
            <sp who="SDZ4:KlavoraVasja">

               <speaker>PODPREDSEDNIK MAG. VASJA KLAVORA:</speaker>

               <p>Kot se mi zdi, nisem dal besede. Gospod Školč, vi niste bili imenovani, kolikor sem
               jaz tudi poskušal<gap n="..."/></p>
            </sp>
            <sp who="SDZ4:ŠkolčJožef">

               <speaker>JOŽEF ŠKOLČ:</speaker>

               <p>Gospod podpredsednik<gap n="..."/></p>
            </sp>
            <sp who="SDZ4:KlavoraVasja">

               <speaker>PODPREDSEDNIK MAG. VASJA KLAVORA:</speaker>

               <p>Ali lahko končam?<gap n="..."/></p>
            </sp>
            <sp who="SDZ4:ŠkolčJožef">

               <speaker>JOŽEF ŠKOLČ:</speaker>

               <p>Ne, minister Mate je govoril točno o stvareh in jih <q>"osporaval"</q>, ki se nanašajo na
               zapis njegovega nastopa v Bruslju. Poskusil je podtakniti češ, da sem jaz rekel, da
               gre za prioriteto slovenskega predsedovanja. Slovensko javnost in njega sem opozoril
               na to, da evropski poslanci - in citiral sem gospoda, ki je podpredsednik tega odbora
               - pravijo, da so pričakovali, da bo to v prioriteti slovenskega predsedovanja. Da so
               to pričakovali, je, bom rekel, razumljivo, ker se ukvarjajo z varovanjem človekovih
               pravic. Žal mi pa je, gospod minister, da niste bili tam tako gostobesedni, kot ste
               tukaj, kajti tam ste zelo preprosto zavrnili to diskusijo kot neprimerno in češ, da
               imate rešitev z ustavnim zakonom v rokah. Ljudje, ki se s tem problemom srečujejo v
               Evropi, se niso srečali prvič, ko so videli vas. O tem so imeli tudi nekaj posvetov,
               o tem obstajajo naročena pravna mnenja in zato so tudi izrazili, spet citiram,
               <q>"primerna razočaranja glede vašega odgovora"</q>. Predmet, bom rekel, te obtožbe,
               ponavljam, žal, ampak je predmet mednarodne sramote, ki jo vi še zmeraj
               zagovarjate.</p>
            </sp>
            <sp who="SDZ4:KlavoraVasja">

               <speaker>PODPREDSEDNIK MAG. VASJA KLAVORA:</speaker>

               <p>Hvala lepa. Mislim, da to ni bila replika, ker vam replike nisem dal na izvajanja
               gospoda ministra, ki vas v svojem izvajanju ni omenil, je govoril o marsičem, ni vas
               pa omenil. In to, o čemer ste zdaj govorili, ste govorili kot predlagatelj. Smatram
               to za razpravo. Hvala lepa. Gospod minister, izvolite.</p>
            </sp>
            <sp who="SDZ4:MateDragutin">

               <speaker>DRAGUTIN MATE:</speaker>

               <p>Jaz se opravičujem, ampak glede Evropskega parlamenta vendarle moramo zelo jasno
               povedati, kakšna so pravila igre v Evropskem parlamentu. In če vsi v tej dvorani ne
               veste, je tam čas izredno natančno odmerjen in minister ima točno določeno število
               minut, koliko lahko govori, dobi zelo veliko število vprašanj, recimo, na plenarni
               seji zadnjič je bilo eno uro in pol vprašanj, jaz sem imel pa natančno tri in pol
               minute časa za odgovor na vsa vprašanja, ki so bila v eni uri in pol postavljena.
               Torej je tudi teoretično nemogoče odgovoriti na vsa vprašanja in na sami razpravi, na
               kateri sem sedel, gospod Catania ni izrazil prepričanja, da bi to moralo biti eno od
               prioritet predsedovanja in da to pričakuje, je pa dejal, da ga zanima, kaj smo v
               zvezi s tem naredili in jaz sem mu pojasnil to, kar sem dejal, da vprašanje oseb, ki
               si niso uredile statusa v Republiki Sloveniji, poskuša Vlada Republike Slovenije
               reševati s predlogom zakona, ki ga je poslala v Državni zbor in to ustreza tudi
               dejstvom. Zdaj, ali se s tem strinjamo, kako bomo to reševali in kakšne bodo rešitve
               na koncu, je seveda drugo vprašanje. Vlada je naredila korak, s katerim poskuša to
               rešiti. Hvala.</p>
            </sp>
            <sp who="SDZ4:KlavoraVasja">

               <speaker>PODPREDSEDNIK MAG. VASJA KLAVORA:</speaker>

               <p>Hvala lepa. Besedo ima gospod Vili Trofenik. Izvolite.</p>
            </sp>
            <sp who="SDZ4:TrofenikVili">

               <speaker>VILI TROFENIK:</speaker>

               <p>Hvala za besedo. Lep pozdrav vsem prisotnim, še posebej ministru s sodelavci. Danes
               je že nekdo od kolegov govoril o pustu kot neprimernem času za današnjo
               interpelacijo. Vendar, to ni prvič, da je na pust interpeliran notranji minister.
               Pred devetimi leti je bil prav tako, ampak s to razliko, da je razprava trajala nekaj
               dni in na samega pusta je bil minister razrešen. To tistim, ki govorijo o
               neprimernsti, cenenem pobiranju točk in podobno. Seveda, interpelacija ne more
               uspeti, če vsaj nekdo iz koalicije ne prisluhne argumentom za interpelacijo in se
               potem ne odloči. To je razlika med pustom pred devetimi leti in današnjim pustom.
               Takrat se je del koalicije pod težo argumentov pač odločil tako, da je ministra
               razrešil. Danes seveda, po dosedanjih izvajanjih, temu ne bo tako, pa to niti ni
               bistveno.</p>
               <p>Osebno imam poseben odnos do interpelacij. Jaz, gospod minister, nisem podprl
               oziroma podpisal interpelacije proti bivšima dvema vašima kolegoma, ne doktorju
               Bručanu, ne doktorju Simonitiju. To interpelacijo pa sem prvo podpisal v tretjem
               mandatu, odkar sem tu. In zakaj sem jo podpisal? Gre za sila resno zadevo, gre za
               ogrožanje varnosti državljanov in državljank, kot prvo. Drugič, gre za rušenje
               dobrega imena policije in policajev. In tretjič, gre za vedno več zlorab policije in
               policajev. In seveda, kot vsakemu normalnemu državljanu, mi ne more biti vseeno,
               kakšen ugled ima policija, ker od njenega primernega in dobrega ugleda je v končni
               fazi odvisna moja varnost in varnost drugih sodžavljanov in sodržavljank. Seveda,
               zato zavračam v osebnem imenu vsa podtikanja o cenenemu nabiranju političnih točk in
               podobnih zadevah.</p>
               <p>V 16 letih sem po službeni dolžnosti imel priliko spremljati delo policije od blizu,
               sodelovati z njo, in to v tistih najhujših časih, od vzpostavitve države pa šestnajst
               let naprej. Zato dokaj dobro poznam različne reorganizacijske spremembe, dobre in
               slabe strani in marsikaj. Vendar to, kar se dogaja v zadnjem času, tega, ne glede,
               kar nekateri poskušate podtikati, v preteklosti ni bilo ali pa vsaj ni bilo v
               tolikšni meri. Jaz, gospod minister, vam ne bom postavljal nobenih vprašanj, da vas
               ne bi spravljal v zadrego, da bi morali odgovarjati, ali pa bi prišli v zadrego, da
               ne smete česa povedati. Daleč od tega. Poskušal bom z nekaj kratkimi primeri kot
               očevidec ilustrirati realnost očitkov, vsaj nekaterih, ki stojijo v interpelaciji.</p>
               <p>V svojem zagovoru ste navedli cel kup statističnih podatkov, zlasti na področju
               prometne varnosti oziroma njenega stanja na področju prometne varnosti. Kot
               ugotavljate, je prometnih nesreč manj, telesnih poškodb je več, lažjih telesnih
               poškodb je tudi več in podobno - seveda, tako kot je 19% porast glob, preizkusi
               alkoholiziranosti so porasli za 25%, dejansko alkoholiziranih voznikov pa ste
               ugotovili manj kot 10% več. Seveda, kaj je šibkost vašega zagovora - da pač tisti, ki
               so vam normalno pomagali in to pripravljali, razumem - da vi niste statistike
               obdelovali - vam niso ustreznih zaključkov napisali in seveda statistiko je zelo
               nerodno, če se jo nerodno uporablja ali pa se sploh napačni zaključki delajo.</p>
               <p>Bom samo na enem vašem kazalcu povprašal oziroma ne bom spraševal, ker sem rekel
               oziroma obljubil. Veste, nekje ste zapisali v strategijo taktiko in metodo dela na
               področju prometa, ki jih mi ne moremo ocenjevati, mi lahko ocenjujemo samo rezultate
               teh vaših ukrepov in taktik in strategij. Naj prvo ste napisali najcenejše. In seveda
               sprašujem, če ste vi morali porabiti 25% več alkotestov, zelo poenostavil bom, da
               odkrijete slabih 10 več alkoholikov. Jaz s tem nimam nobenega problema, ker ne pijem,
               da ne boste mislili, da sem s čim obremenjen, ampak sem bil očevidec šikaniranj,
               zakaj alkoteste naša in vaša policija med drugim tudi uporablja in v tej razliki, sem
               prepričan, je tudi dosti šikaniranja.</p>
               <p>Pri prekršku prekoračitve dovoljene hitrosti za 6 kilometrov, v soboto, ob pol
               dvanajstih dopoldne, sledi v naselju tudi alkotest. To je resničen dogodek, to je
               ilustracija, veste takih planov, nad katerimi so policaji, zlasti tisti, ki so se
               zavestno odločili, da želijo delati na področju varnosti za soljudi, razočarani in
               priznajo, da dobivajo statistične naloge in seveda postajajo neke vrste rubežniki, ki
               pišejo naloge. Dostikrat se ta statistika pa ravnanje tudi prireja statistiki, pa
               tudi odzivnost, pa če hočete, tudi razkritost določenih kaznivih dejanj. Statistično
               je jasno, da vi operirate s povprečnim odzivnim časom, čeprav ste včasih govorili v
               sekundah, mislim, da je realna enota minuta. Ampak dejstvo je, gospod minister, da
               nekaj dni nazaj, je odzivnost prometne policije 50 kilometrov od Ljubljane na
               avtocesti proti Celju eno uro pa pol, ko je v konfliktu devet osebnih vozil in ko že
               sama prisotnost in čakanje teh šoferjev na avtocesti pomeni veliko nevarnost tako za
               njih kot za druge udeležence. To je realna slika. Jaz razumem in seveda z
               interpelacijo kot tako nima nobene zveze naštevanje vseh investicij, ki ste jih
               zagotovili in jih pozdravljam. S tem da bi pri motornih kolesih vprašal, ker vem,
               koliko je bilo v preteklosti nabavljenih, kje so tista in kako je z njimi kdo ravnal
               in kdo jih je kupoval, da je tako slab vozni park, ki ste ga prej omenjali. Ampak
               tista vozila modra ali bela ali kakršne koli barve že, vam čisto nič ne pomagajo, če
               jih imate, pa je odzivnost 50 kilometrov iz Ljubljane na avtocesti eno uro pa pol. Pa
               ne ponoči, pa ne v snegu, ampak zvečer okrog sedmih. Da smo si na jasnem. Toliko o
               statistiki in pri 10.000 glavi množici zaposlenih bi razumel, da bi imeli koga tudi,
               da bi iz statistike ustrezne znal zaključke potegniti, ker potem bi marsikateri
               pripomoček vam znali tudi svetovati za boljše ravnanje, tako vas kot vaših
               podrejenih, zlasti tam v generalni policijski upravi.</p>
               <p>S področja prometne varnosti, še enkrat poudarjam, ne čutim se poklicanega in
               mislim, da nobeden od nas tu ne more strategije, taktike in metod ocenjevati. Vendar
               pa, veste, je zelo vprašljivo, če se zanašamo samo na lovljenje alkoholikov za
               volanov, ali pa če šopirimo, da tako rečem, in še dostikrat nestrokovno uporabljamo
               tisti znani radar ali pištolo, ki ga premikamo, tako po želji in hitrosti merimo.
               Istočasno pa ob teh patruljah na magistralnih, ne na kakšnih stranskih cestah,
               <q>"šleparji"</q>, oprostite izrazu, da bo bolj ilustrativno, tri dni parkirajo, ne da bi se
               jim kaj zgodilo na avtobusnih postajah, ki so jih praviloma zgradile lokalne
               skupnosti, in avtobusne postaje uporabljajo zlasti otroci, šolski, predšolski,
               srednješolci, starejši, zlasti tisti ki se ne morejo voziti s slovensko specifiko, da
               se vsak pelje s svojim avtom. Na magistralkah, tri dni, pa ni noben čudež, lahko s
               fotografijami dokažem da <q>"šlepar"</q> stoji na avtobusni postaji. Nešteto patrulj
               policijskih se vozi mimo. Da parkirajo na pločnikih ali, če hočete, na hodnikih za
               pešce. Istočasno pa šoferji s šoloobveznimi otroci na šolskih vožnjah ustavljajo v
               križiščih, ker se bojijo zamere policistom. Ker tudi policisti oziroma patrulje
               stojijo, oprostite izrazu, kar po kavbojsko na avtobusnih postajah, ne z radarjem ali
               kaj podobno, pravokotno s parom koles na pločniku, s parom koles na vozišču, na
               postajališču kot v kakšnih ameriških akcijskih filmih ali kaj podobnega. Če to
               gledamo zraven, potem strategije, taktike in metode zagotavljanja varnosti v prometu
               postanejo vprašljive. Zlasti, če še potem nadaljujemo tako, kot se zgodi v nekaterih
               primerih, ko pločniki niso sestavljeni iz hodnika za pešce in kolesarske steze, pa se
               kakšna prestrašena ženica s kolesom pelje po pločniku, jo policist kaznuje. Potem se
               drugič, da ne bi bila kaznovana, pelje po cesti, pa jo avto povozi. To so dejstva. To
               niso izmišljeni primeri ali kakršnokoli politiziranje. To bi lahko ilustrirali še na
               različne načine.</p>
               <p>Glede varnosti, če gremo izven tega prometnega področja, kot ilustracijo - realen
               dogodek, resničen. Na parkirišču sredi dopoldneva poškodovano vozilo privatne
               lastnine. V bližini se zadržujeta dva osumljenca, ki med drugim še napravita tu, kot
               osumljenca, evidentno pa pred tem prideta iz nekih prostorov, kjer nista imela kaj
               iskati in za katere je sodišče izdalo pravnomočno odločbo, da nimajo tam vstopa. Ker
               je identiteta neznana, jih lastnik avtomobila fotografira, fotografije preda
               policiji, policija na tožilstvo ovadi samo enega. Fotografije se izgubijo in na koncu
               tožilstvo zaradi pomanjkanja dokazov - in ker oškodovanec, toliko pošten, da kot
               priča na sodišču ne pristane, da priča samo v škodo ali pa ovadi enega izmed
               osumljencev, ker drugega očitno nekdo ščiti, tožilec po premisleku odstopi od
               pregona, oškodovancu svetuje, da naj preganja sam, ta pa nima identitete osumljencev.
               Zlasti drugega ne. Ko prosi, da mu vrnejo lastne fotografije, mu Policija odgovori:
               <q>"Dokument: V zvezi vašega zaprosila vam sporočamo, da omenjene zadeve na policijski
               postaji"</q>, bom spustil, katera, <q>"nimamo evidentirane."</q> Kljub temu da je bilo izdano
               potrdilo, kot je običajno na policiji, da je sprejela določen material oziroma
               dokazni material. To je tudi realna varnost nas državljanov - s katero je možno
               podkrepiti.</p>
               <p>Nadalje. Spada v sklop tistih ugotovitev, ko tožilstvo Republike Slovenije ugotavlja
               določen odstotek, ne bom ga navajal, slabo pripravljenih ovadb ali ki jih je potrebno
               zavreči zaradi neustreznega dela posameznikov v Policiji. Moja pripomba ni namenjena
               generalno. Daleč od tega. Velika večina policistov in vseh, ki so zaposleni na tem
               represivnem sektorju, dela korektno. Res pa je, da so nezadovoljni. Nezadovoljni so
               in ne da bi si mi izmišljali to od zunaj, ker so razmere med njimi samimi take, da so
               zlasti razočarani tisti, ki so se zavestno odločali za ta poklic, ko so lahko zbirali
               tudi kakšen drug poklic.</p>
               <p>Seveda, v domeno statistike ali pa tistega, kar ste vi zanikali posredno prej, da je
               zaradi shengena zmanjšano število policajev, bom rekel, na splošnih policijski
               postajah, seveda, tu se motite, spoštovani gospod minister. V okolju, v katerem
               živim, je bila 25-članska policijska postaja, dokler ni bilo meje. Danes s splošnimi
               policijskimi zadevami ali varnostjo, s funkcionarji vred, ukvarja 14 policajev.
               Pustimo shengensko mejo, ki zahteva sto pa še enkrat sto ali celo več in je poseben
               problem. To je dejstvo. In seveda 40% manj zaposlenih v času, ki postavlja pred
               njihovo delo večje zahteve, tega se ne more nadomestiti, še s tako storilnostjo ne.</p>
               <p>Glede splošne varnosti pa še ta primer. Zaradi suma kaznivega dejanja, ki se je
               dogajalo na medmrežju, je bila podana prijava proti neznanemu storilcu na policijski
               postaji. V manj kot dveh urah je ta prijava bila dopolnjena s podatki osumljenca v
               celoti, imenom priimkom, tudi, če hočete, s katerega računalnika, in polocija - jaz
               bi prosil gospoda Soka, če se umirite<gap n="..."/></p>
               <p>In na prvo vprašanje predstavniku javnosti isti dan, policijska uprava ne da
               odgovora, pravi, da ni informirana. 24 ur po prijavi dogodka in razkritju osumljenca,
               se pa zdi potrebno, da komandir policijske postaje stopi pred kamero in citiram: <q>"Mi
               smo opravili zaslišanje z osumljencem, zbiramo še dodatna dokazila, ko bo vse skupaj
               zbrano, pa bomo zadevo kazensko ovadili oziroma ovadbo odstopili državnemu tožilcu."</q>
               Ampak zanimivo. Takoj na to doda, da vsaj, kar smo iz zbiranja ugotovili, lahko
               rečemo, da v ozadju ni nobenega naročnika. Veste, so se smejali in se še vedno
               smejejo vsi. Ker zadeva je bila očitno politično motivirana. Jaz ne bom več govoril,
               ker kazenski postopek teče. Zanimivo je, da se isto kaznivo dejanje zdaj politično
               motivirano, ponovno ponovilo. In v tem trenutku, ko smo mi tukaj, ponovno teče na
               medmrežju. Normalno, s tako potuho. In zato nikakor ne zdrži resne presoje, da
               posamezniki v policiji, ali občasno, niso spolitizirani ali ne služijo političnim
               interesom posameznih političnih skupin. Ni tisto politizacija, kar je prej minister
               omenil - politizacija - samo zamenjava ljudi po volitvah. To je ena slovenska
               razvada, so še kakšne druge oblike in to, kar sem povedal, je ena izmed njih. Bolj
               poznate sami, ne bom citiral, s katerim delom zakona in s čim je to navzkriž.</p>
               <p>Podobno je s shengenom. Nekaj časa nazaj, je v medijih bilo sila zanimivo, ko so
               ugotovili, da nekatere zapornice na shengenski meji stojijo pokonci. Eno tako slik
               imam tu. Tudi ta zapornica je bila predmet obravnave na mediju, le da je poznavanje
               zemljepisa, ob sicer dolgi 630 kilometrov ali koliko je približno meja s Hrvaško,
               slabo tudi, na žalost med novinarji, zato je ta primer postavljen v Pomurje, kar
               sploh ni res. Ampak, zanimiva je izjava, zakaj zapornica stoji <q>"v zrak"</q>. Eden izmed
               članov družine, kateri je ta zapornica namenjena, gre samo za eno slovensko družino,
               mimogrede, ki mora vstopati do domačije približno 150 metrov po območju sosednje
               republike Hrvaške, kjer je normalna cesta. To jih je, normalno, prizadelo, že samo
               uvajanje ceste in nikakor ne pristanejo, da bi stopali čez sosednjo državo, čeprav je
               res, da je v pripravi sporazuma Račan-Drnovšek to zemljišče bilo zamenjano za ene
               parcele na Primorskem - po izjavi takratnega vodje delovne skupine, ki je to
               relativno ugodno reševal - tako da če bi bil ta sporazum realiziran, in prepričani
               so, da vsaj v tem delu kopenskem enkrat bo, bo to v celoti slovensko ozemlje in ne bo
               nobenih problemov, tudi zapornica ne bo več potrebna, ampak del te družine želi na
               vsak način izsiliti posebej cesto po zelo zahtevnem terenu in to seveda tudi odkrito
               v izjavi, citiram, prizna: <q>"Obljubili so nam, da dokler ne bo ceste, bodo zapornico
               imeli dvignjeno. Ključev še tako nimamo, niso nobenemu oddali ključev, zdaj pa jo
               policija dol postavlja."</q> Konec citata. Niti novinar niti prizadeti zadeve ne povesta
               do konca, da je to zato, ker je nezadovoljstvo te družine bilo zlorabljeno v
               politične namene in dana obljuba lokalnih, da ne rečem vaških, političnih akterjev,
               da ne bodo imeli zapornice oziroma da se ne bo treba obnašati, kot je na kontrolnih
               točkah bilo z ustreznimi akti predvideno.</p>
               <p>To je druga resnica o shengenu. Vprašanje je, ko bodo v Bruslju kaj takega izvedeli
               in zaznali, kako bo takrat navdušen in v kakšni situaciji se bomo takrat znašli
               Slovenci, kot država, ko bo ugotovljeno, da lahko posamezni strankarski lokalni
               predstavniki obljubljajo tako nelogične in nedopustne izjeme.</p>
               <p>Seveda ima shengen, ker živim v manj kot trikilometrskem pasu, ne 10-kilometrskem
               pasu, ob shengenski meji, še druge obraze. Veste, ne zaradi tistih, ki bi prišli čez
               shengensko mejo, ampak zaradi tega, ker na tem območju patrolirajo in kar s kombiji
               vozijo, tudi v medijih sem prebral nekje, da se o v glavnih mestih dogaja. Očitno je
               tu zapoznelo, pri nas je tega ogromno. Slovaki in drugi državljani novejših članic
               Evropske unije, ki dobesedno, oprostite, prosjačijo. S kombiji jih pripeljejo, na
               kombiji so nalepljene vse mogoče uradne, neuradne nalepke, značilne za invalide in
               podobne prizadete ljudi, potem se pa na račun teh prosjači. In ne v 10-kilometrskem
               ne neposredno v obmejnem območju se policija ne čuti odgovorna, da bi kaj ukrenila,
               celo do neke mere prestrašeno javnost in znerivirano tolažijo na tak način, ker so
               državljani Evropske unije, policija jim ne more ničesar. To seveda ni treba posebej
               komentirati ali pa posebej razlagati, je zelo samo po sebi.</p>
               <p>Seveda shengen ima tudi še kakšno drugo plat. Prej je nekdo govoril o klientelizmu v
               policiji. Jaz bi drugače rekel. Na žalost zaradi nezaposlenosti in nepriljubljenosti
               tega težkega poklica, kot poklic policaja v vsakem primeru je, se je ogromno
               Štajercev in teh naših iz severnovzhodne Slovenije zaposlilo, ampak ti fantje in
               možje so praktično vsak dan v vožnji do Kočevja in še kam dlje. Istočasno se pa z
               okolice Ljubljane vozijo na iste naloge na Štajersko. Bi lahko povedali tudi
               konkretno. Zaposlitve. Seveda, če nima ustreznega botra ali če ni pripravljen
               postoriti kakšne ugodnosti komu od odgovornih, so vsaj prošnje za zamenjavo, ko se
               dogovorijo - zaposleni v policiji, tisti, ki se vozijo s Štajerske v Kočevje, in
               tisti, ki se iz okolice Ljubljane vozijo na Štajersko -, da bi zamenjali, da bi
               država tudi prištedila nekaj na potnih stroških, zlasti pa bi bili manj izpostavljeni
               vsem negativnim posledicam potovanja in tudi lažje bi svoj poklic opravljali oziroma
               svoje dolžnosti na tako pomembnih zadevah, kot je meja.</p>
               <p>No, in da zaključim. Nisem želel v uvodu, bilo nam je očitano, da nas je skoraj nič
               - od kolegice poslanke. Jaz bi vas prosil pač, da bi, čeprav smo v politiki, skoraj
               niča ni: je nič ali je različno od nič. Ker je nam bilo očitano: bila sva tu dva ali
               dve sedmini. Iz vaše, kolegica, pa ste bili 4 od 29, kar je manj kot ena sedmina. In
               vsaj s tega vidika niste imeli pravice za noben očitek. Je, veste, vseeno, tako ali
               drugače, <q>"skoraj niča"</q> ni in upoštevajte, ker če bi bilo <q>"skoraj nič"</q>, potem tudi ne
               bi mogli govoriti. Kolega Gantar pa je povedal, da so se dogovorili, da <q>"skoraj niči"</q>
               nadomestujemo tiste, ki niso <q>"skoraj niči"</q> in niso tu prisotni. Nimam rad polemik,
               ampak na to vas pa le moram opozoriti.</p>
               <p>Pa če nekaj bi rad povedal. Se opravičujem kolegici Beblerjevi, ker vem, da ona ne
               rabi nobenega odvetnika in jaz tudi ne mislim biti njen odvetnik, ampak ker je ni
               bilo in je v razpravi, prav tako kolegica ji očitala, da pripada neki stranki, ki je
               v preteklosti v enostrankarskem sistemu imela pod kontrolo represivne organe.
               Spoštovana mlada kolegica, veste, jaz bi vas podučil o nečem. V tistem
               enostrankarskem sistemu, ko se je policiji reklo milica in ko so bili vsi miličniki
               člani te stranke, je pa bilo dejstvo, da smo 1986 leta uspeli zamenjati predstavniki
               civilne družbe ali izsiliti zamenjavo komandirja in njegovega pomočnika, ker sta
               dovolila politično ukrepanje, in sicer tako, da sta zasegla material, ko so v
               krajevni skupnosti obnavljali farno cerkev, ki je spomenik prve kategorije. To se je
               zgodilo 1986. leta in zato ne podtikajte danes, ko se posameznemu policaju, ki hoče
               biti všečen svojim oblastnikom, ne zgodi nič, če se odkrito postavi pri svojem
               ravnanju na stran ene politične opcije. Hvala lepa.</p>
            </sp>
            <sp who="SDZ4:KlavoraVasja">

               <speaker>PODPREDSEDNIK MAG. VASJA KLAVORA:</speaker>

               <p>Gospod Koren, proceduralno.</p>
            </sp>
            <sp who="SDZ4:KorenDrago">

               <speaker>DRAGO KOREN:</speaker>

               <p>Replika.</p>
            </sp>
            <sp who="SDZ4:KlavoraVasja">

               <speaker>PODPREDSEDNIK MAG. VASJA KLAVORA:</speaker>

               <p>Replike pa ni. Ker niste bili omenjeni. Če bi gospa Irglova to prosila, bi rekel ja,
               ali pa gospo Beblerjeva, ja, vi pa ne.</p>
            </sp>
            <sp who="SDZ4:KorenDrago">

               <speaker>DRAGO KOREN:</speaker>

               <p>Potem pa proceduralno, prosim lepo.</p>
            </sp>
            <sp who="SDZ4:KlavoraVasja">

               <speaker>PODPREDSEDNIK MAG. VASJA KLAVORA:</speaker>

               <p>Nadaljujemo z razpravo, gospod Koren. Gospod mag. Janez Drobnič, izvolite.</p>
            </sp>
            <sp who="SDZ4:DrobničJanez">

               <speaker>MAG, JANEZ DROBNIČ:</speaker>

               <p>Hvala lepa za besedo. Lepo pozdravljeni gospod minister in predstavniki Vlade.
               Najprej je treba povedati, da marsikaj, kar se danes spregovori, ni nič v povezavi z
               interpelacijo in mislim, da tudi nekaj teh prejšnjih govorcev. Ampak kakorkoli že.</p>
               <p>Vložitev interpelacije je neutemeljena in nesmiselna. To je pokazala pravzaprav
               današnja razprava. Je pa bila to zelo lepa in dobra priložnost za predstavitev dela
               ministrstva in ministra v preteklem obdobju in mislim, da jo je tudi dobro
               izkoristil.</p>
               <p>Minister Mate dobro opravlja svoj posel in je eden izmed boljših ministrov. Hvala
               lepa.</p>
            </sp>
            <sp who="SDZ4:KlavoraVasja">

               <speaker>PODPREDSEDNIK MAG. VASJA KLAVORA:</speaker>

               <p>Hvala lepa. Vas bi lepo prosil, konec koncev smo res v parlamentu. Izvolite gospod
               Gulič, kaj želite?</p>
            </sp>
            <sp who="SDZ4:GuličAleš">

               <speaker>ALEŠ GULIČ:</speaker>

               <p>V imenu predlagatelja.</p>
            </sp>
            <sp who="SDZ4:KlavoraVasja">

               <speaker>PODPREDSEDNIK MAG. VASJA KLAVORA:</speaker>

               <p>Ne morete gospod Gulič v imenu predlagatelja.</p>
            </sp>
            <sp who="SDZ4:GuličAleš">

               <speaker>ALEŠ GULIČ:</speaker>

               <p>Zakaj ne?</p>
            </sp>
            <sp who="SDZ4:KlavoraVasja">

               <speaker>PODPREDSEDNIK MAG. VASJA KLAVORA:</speaker>

               <p>Zato, ker za predlagatelja sta bili samo dve imeni, in sicer podpisana gospod
               Školč<gap n="..."/></p>
            </sp>
            <sp who="SDZ4:GuličAleš">

               <speaker>ALEŠ GULIČ:</speaker>

               <p>Gospod Klavora, deset nas je predlagateljev interpelacije in jaz mislim, da bi če bi
               me malo poslušali, bi celo kaj olajšal.</p>
            </sp>
            <sp who="SDZ4:KlavoraVasja">

               <speaker>PODPREDSEDNIK MAG. VASJA KLAVORA:</speaker>

               <p>Kolegij je potrdil samo dva podpisana predlagatelja. Takšen je bil sklep Kolegija.
               Jaz se bom tega držal, tako kot je bilo sklenjeno na Kolegiju, tako kot je do zdaj
               bilo in, gospod Gulič, ne morem vam dati besede kot predlagatelju. Gospod Školč,
               izvolite.</p>
            </sp>
            <sp who="SDZ4:ŠkolčJožef">

               <speaker>JOŽEF ŠKOLČ:</speaker>

               <p>Gospod podpredsednik, kolegij o tem ni odločal. To ni res, mi smo prijavili, tako kot
               veleva Poslovnik, iz naše poslanske skupine tri kolege, ki so podpisali, in ne tiste,
               ki se lahko vključujejo v razpravo. Prosim, če prinesete zapisnik Kolegija, če je to
               tako, kot ste rekli. Nihče ni pisno odgovoril, da to ni možno ravnati, kot smo
               ravnali pri prejšnjih dveh interpelacijah. Prosim, da daste kolegu Guliču besedo.</p>
            </sp>
            <sp who="SDZ4:KlavoraVasja">

               <speaker>PODPREDSEDNIK MAG. VASJA KLAVORA:</speaker>

               <p>Obvestili so me, da Kolegij tega ni potrdil in tega se bom držal. In ne morem enkrat
               tako, enkrat tako. Prosim vas lepo, če mi sledite in besedo ima gospod Borut Sajovic,
               izvolite.</p>
            </sp>
            <sp who="SDZ4:SajovicBorut">

               <speaker>MAG. BORUT SAJOVIC:</speaker>

               <p>Hvala lepa, gospod predsedujoči. Seveda razprava je vse bolj zanimiva in pa pestra.
               Jaz bi rad to razpravo izkoristil ne za obračun ali pa napad na samega ministra,
               ampak da ga opozorimo s tega mesta na nekatere stvari, ki nam v lokalnih skupnostih
               delajo številne težave. Dali bi jih pa lahko pod skupni imenovalec: resolucija o
               strategiji nacionalne varnosti. Tu imamo sicer cel kup papirjev in pa dokumentov,
               vendar brez dvoma pa je v domačih okoljih vse pogosteje prisoten občutek, predvsem
               pri občankah in občanih, da se ta njihova varnost zmanjšuje. Glavni razlogi bi bile
               tudi takšne zadeve, kot so: nasilje v lokalih, večje število smrtnih žrtev na cestah,
               tudi ropi so nekaj, kar je pogosto na dnevnem redu. V tej zgodbi ne gre za posamezne
               ekscese in jaz mislim, da bi bilo, minister je o tem govoril kar obširno,
               preprečevanju in pa preventivi treba nameniti kar nekaj pozornosti. Jaz preprosto
               mislim, da glede na stanje, ki je, vse skupaj ni dovolj. Dejstvo je, da imamo
               policistov premalo. Jaz s tem, če jih vidim vsak dan večkrat na terenu, nimam nobenih
               težav, še celo nasprotno, želim si jih še več, kajti takrat, kadar so prisotni, je
               zadeva boljša. Recimo takšna policijska postaja kot je bila Tržič, je imela nekdaj
               več kot trideset ljudi, danes jih je samo dvanajst. Fantje so pridni, delavni, pri
               delu tudi uspešni, vendar imajo isto težavo kot mi vsi skupaj, isti trenutek in pa v
               istem času so seveda lahko prisotni samo na enem kraju.</p>
               <p>In zdaj pa še ena pomembna zadeva, ki se tiče te lokalne varnostne problematike. Ko
               smo govorili o zakonu o občinskem redarstvu, je bilo govora, da ta na proračune
               lokalnih skupnosti ne bo imel nobenega vpliva. Zdaj pa vidimo ravno nasprotno, da je
               trend v tej državi, da se prisotnost policije zmanjšuje, komunalnih redarjev na
               stroške proračuna pa naj bi imeli vse več in jaz moram reči s terena, da usmeritev te
               rešitve, da naj bi v mestih pa v teh okoljih policiste nadomestili komunalni redarji,
               enostavno ni ustrezna. Danes marsikje rešpekt, spoštovanje in pa odnos ali pa bi
               rekel, strahospoštovanje občanov že do policistov ga nimajo, kaj šele do komunalnih
               redarjev, da seveda drugih zgodb ne razpletam.</p>
               <p>Danes vidite v časopisju, da Mestna občina Ljubljana išče kar šestnajst redarjev, da
               bi bila seveda kos vsem izzivom in pa problemom. Jaz mislim, minister, da ne smete
               dopustiti, da te naloge, četudi bi bilo mogoče za policijo lažje in pa boljše,
               pridejo v roke ljudi, ki so tem problemom strokovno, fizično ali pa še kako drugače
               še manj kos. Hvala lepa.</p>
            </sp>
            <sp who="SDZ4:KlavoraVasja">

               <speaker>PODPREDSEDNIK MAG. VASJA KLAVORA:</speaker>

               <p>Hvala lepa. Besedo ima gospod Rudolf Petan.</p>
            </sp>
            <sp who="SDZ4:PetanRudolf">

               <speaker>RUDOLF PETAN:</speaker>

               <p>Hvala za besedo, gospod podpredsednik. Spoštovani gospod minister, spoštovani.</p>
               <p>Danes je bilo že veliko povedanega, ampak nekako se je že dalo ugotoviti, da
               verjetno le drži tisto, da je bil osnovni namen večine predlagateljev, se pravi
               predlagateljev zahteve za interpelacijo, blatenje ministra in pa seveda Vlade doma in
               v tujini. To je namreč že praksa postala v Sloveniji. Zadnje čase se v to zadevo
               vključuje tudi kakšen diplomant, ki uporablja seveda sredstva, ki so v lasti države
               računalnik ali telefon, da se izdajajo dokumenti, s katerimi<gap n="..."/> <gap n="..."/><stage xml:id="Redna-35-2008-02-05.stage6">/govorjenje v
               ozadju/</stage><gap n="..."/> Te teme si nisem jaz izmislil, oprostite, s katerimi se lahko blati tudi
               Slovenija. Če se pa pri tem resorni minister oglasi in se postavi v bran države
               Republike Slovenije, potem pa eni pravijo, da je to škandal. Se pravi, braniti
               interese države, katere vlado zastopaš, si minister v tej vladi, je škandal, ker si
               užalil sosednjo državo, ker imajo drugačno razmišljanje in mišljenje. Oprostite,
               tisti minister, ki se zaveda, katero državo zastopa, bo branil stališče te države. In
               ne govoriti, da je škandal, če minister brani stališča države, katere je minister.</p>
               <p>Da je tendenca večine predlagateljev te zahteve bila v tem kontekstu, mi samo
               dovolite, da vam preberem, kar je bilo zapisano v najavi interpelacije: <q>"Spomnimo se
               samo primera družine Strojan v Ambrusu, kjer je sam,"</q> mišljen je minister, <q>"prevzel
               pobudo pri reševanju primera."</q> Lepo je zapisano, <q>"prevzel pobudo pri reševanju
               primera"</q>. To se pravi, če želiš rešiti problem, prevzameš pobudo, potem je to zadeva,
               ki je za interpelacijo. Ne vem, zame je to nekaj popolnoma novega in je skregano z
               vsako logiko. In spoštovane gospe in gospodje, jaz mislim, da je prav, čeravno vsi
               vemo, samo včasih se sprenevedamo, zato je treba povedati večkrat. Kaj pa se je sploh
               zgodilo v Ambrusu, da se je minister moral postaviti na čelo? Če ničesar ne bi bilo,
               potem minister česa takšnega ne bi naredil. Kaj je bil tisti osnovni vzrok, osnovni
               motiv vsega tega, kar se je dogajalo v tistem kraju?</p>
               <p>Osnovna zadeva je bila to, da so domačina na lastnem posestvu pretepli brutalno, tri
               mesece se je boril za življenje v Kliničnem centru. In kar je najbolj pretresljivo
               pri tej zadevi, je, da predlagatelji interpelacije niso izrazili nobene besede
               obžalovanja, da je do tega prišlo, da je ta oseba v takšnem stanju. Ničesar ni bilo
               slišati! In očitno, ker je potem prišla pa interpelacija za obratno smer, očitno
               nekateri menijo, da v Sloveniji imajo nekateri pravico, da pretepajo, in drugi, da
               morajo to trpeti in živeti v strahu. In po vseh poskusih pomiritve je eden od članov
               družine Strojan izjavil, bom tudi citiral: najprej je seveda povedal, kaj si misli o
               teh krajanih, tega vam ne bom bral, ker se mi zdi malo izpod nivoja, potem pa je
               izjavil, da bo vse zažgal, da bo Zagradec gorel in da bodo vsi bežali in potem je še
               na koncu nekaj povedal o sami Dolenjski. Se pravi, da je zadevo še razširil. In to je
               resna stvar, takšne izjave je treba resno jemati. Če nekdo poskuša ali neka
               organizacija poskuša, ki je seveda v pristojnosti države, zadevo ohladiti, umiriti,
               potem je to zrelo za interpelacijo. Ne vem, skregano z logiko. Ali bi vi želeli, da
               bi se še naprej, kot se temu reče, kurilo na tem vročem ognju? Jaz mislim, da ne.</p>
               <p>In če se je sedaj, tako kot ste zapisali, minister postavil na čelo reševanja tega
               problema, potem ga je pa treba obsoditi, tako da je zahteva za interpelacijo. Jaz
               mislim, da je ravno obratno. Če je nekdo želel rešiti takšen vroč problem, je to
               kvečjemu dobro. In lahko bi si želeli, da bi bilo več takšnih, ki bi si želeli
               rešiti, kajti tam jih je bilo veliko, ki niso želeli, da bi se problem rešil. Da je
               to res tako, so potrdili krajani Ambrusa, ki so poslali v Državni zbor peticijo, v
               kateri pravijo, da so se petnajst let zaradi stalnih kraj premoženja, vlomov v
               domove, nasilništva in strahu za lastna življenja s strani družine Strojan in
               obiskovalcev njihovega tabora počutili za manjvredne državljane pa vendar tudi
               pravijo, da sta policija in notranji minister naredila vse, da se spor ni še bolj
               zaostril. In zato se seveda ministru tudi zahvaljujejo in podpisov je bilo 959.
               Istočasno pa tudi poudarjajo, da želijo tako tej družini kot tudi njim samim
               enakopravno in dostojno življenje. Poudarek je na enakopravno, kjer veljajo enaka
               pravila za vse, kjer veljajo tudi enake dolžnosti za vse, kjer veljajo tudi za vse
               enake obveznosti.</p>
               <p>In sedaj nekateri z interpelacijo poudarjate, da ima eden več pravic kot drugi.
               Zato, ker nagrajujete tiste, ki so naredili tisto, kar je bil vzrok za vse to. Iz
               tega se da tudi razbrati, da z zahtevo za interpelacijo ravno tako gledate na to,
               točno tako gledate na to, da se nagrajuje tiste, ki kršijo človekove pravice, da ne
               rečem še kaj drugega. In še nekaj. Mislim, da je prav da se poudari, da je skupina
               sama odšla iz Ambrusa. Da so Strojanovi sami odšli. Ker se govorijo neresnice. Sami
               so odšli! Večina podpisnikov z interpelacijo spodbuja nestrpnost, in to je nerazumno.
               To je nerazumno! In če se je nekdo postavil na čelo, da bi umiril situacijo, je to za
               pozdraviti.</p>
               <p>In sedaj še drug primer, da podkrepim to, kar sem na začetku povedal, da gre
               eventualno za blatenje in nič drugega. Eden od očitkov je tudi v zvezi z varovanjem v
               gostinskih lokalih, v nočnih lokalih. Seveda vsi smo obžalovali, kar se je tam
               dogajalo, pa vendar vam bom zopet citiral. V slovenskih tiskanih medijih so bili
               veliki naslovi malo pred tistimi dogodki: <q>"Slovenija se nevarno bliža policijski
               državi"</q>, <q>"Policijski desant na Global."</q> Vemo, kaj je Global. <q>"Panika nad mestom"</q>, gre
               zopet za Global. In potem seveda še v okviru črne napovedi <q>"Novi desant, pendreki in
               brzostrelke v diskotekah,"</q> bilo je kot v Vukovarju, in še pripisano v članku, da so
               policisti, ki so prišli na kontrolo, prižgali luči. Ko so prišli na kontrolo, so
               prižgali luči. Ja, kakšen lokal pa je to, da so policisti prižgali luči? To jim je za
               zameriti. In še: <q>"Policisti okupirali ljubljanska kluba."</q> Kaj lahko zaključimo iz
               vsega tega? Da je nekdo ob kontrolah, ki jih je policija izvajala verjetno na
               določene klice ali zahteve ali podatke, da se lahko kaj narobe zgodi, se potem tako
               smeši policija. Kritike na njihovo delo. Skuša se prikazati, da je Slovenija
               policijska država in se smeši skrb za javni red in mir. Po drugi strani pa sedaj, ko
               se je nekaj zgodilo, pa so očitku ministru, da je preblag, da ni ukrepal. Vemo, kaj
               smo se pogovarjali in o čem smo razpravljali na Odboru za notranjo politiko, kjer smo
               to že vse podobno razpravljali. Jaz mislim, da bi bil že čas, da bi se vseeno
               odločili in se držali nekega sistema. Če je policije preveč, potem bodimo takšnega
               mnenja stalno. Če jih je premalo, tudi to povejmo, pa imejmo to stalno pred očmi. Čas
               bi že bil, da imate neko stališče, ki ga potem tudi zagovarjate, ga držite, da se bo
               natanko vedelo, kaj naj se dela. Saj na osnovi takšnih stališč enostavno minister,
               kateri koli, ne ve, kaj je zdaj prav, kaj naj dela. Ali je premalo, ali je preveč,
               ali je ravno prav? To prilagajanje trenutni situaciji, tako kot komu ustreza, to
               enostavno ni zdravo. Zato si upam trditi, da je interpelacija neresna in jaz je
               enostavno ne razumem. Prav gotovo je pa škodljiva za Slovenijo in očitno gre s slabim
               namenom za blatenje določenih inštitucij. Jaz lahko celo rečem, si upam to trditi, da
               je kar sprevrženo, ker gre izključno za blatenje. In je žalostno, da nekateri ne
               izbirajo sredstev za dosego določenega cilja. Nekateri iz novinarskih krogov so
               zapisali ob vložitvi interpelacije, par dni kasneje, da to verjetno ni smiselno in da
               je bil strel v prazno. Tako je bilo zapisano tudi v medijih. O tem smo lahko
               prebrali.</p>
               <p>Sam pa bi mogoče celo bolj soglašal s tistimi, ki pravijo da je zahteva za
               interpelacija kar strel v koleno, in to z dvocevko. Sam osebno upam, da bo še več
               takšnih stvari, ki se bodo uredile, umirile, tudi po zaslugi ministra. Ne bo nič
               narobe, če se bo minister postavil v prve vrste, seveda v skladu s pravili, da bo v
               prvih vrstah reševanja. Nenazadnje tudi take ministre rabimo, ki si upajo nekaj
               narediti, nekaj konkretnega in se ne samo v kakšen diplomatski celofan zakrivati.</p>
               <p>Glede časa, ki nam je bil očitan, da ga imamo mi več, kot ga imajo predlagatelji, bi
               pa rekel za zaključek to. Je že tako, da včasih je tu pri nas nekaterim treba
               desetkrat povedati, da sploh slišijo. Kaj šele, da bi stališče zavzeli in da bi
               hoteli razumeti. Jaz seveda ne bom podprl te zahteve za interpelacijo. Obrazložitev
               pa sem podal. Seveda bi bilo še več argumentov, ampak mislim, da bodo to storili še
               moji kolegi. Hvala lepa.</p>
            </sp>
            <sp who="SDZ4:KlavoraVasja">

               <speaker>PODPREDSEDNIK MAG. VASJA KLAVORA:</speaker>

               <p>Hvala lepa. Besedo ima gospod Dušan Kumer. Vendar gospod Kumer, preden vam dam
               besedo, bi rad povedal še glede na vprašanje o pravilnosti mojega postopka in tudi
               odgovor v imenu predlagatelja je napisal, dr. Pavel Gantar včeraj, da v imenu
               predlagatelja interpelacije o delu in odgovornosti ministra za notranje zadeve
               Dragutina Mateja naproša, da v imenu predlagatelja v razpravi omogočimo poleg njega
               in gospoda Školča nastopati tudi gospodu Anderliču in Guliču. Seveda znotraj
               šestdesetih minut. Tega odgovora niso dobili. Ni mi pojasnila tega gospa mag.
               Atelškova zdaj, ampak že prej, ko sem vodil sejo, sva se pogovarjala o tem z gospodom
               Pleveljem, ki je pomočnik generalnega sekretarja, ki mi je povedal, da je bilo
               sklenjeno tako na eni od prejšnjih sej Kolegija, da bo govoril samo eden v imenu
               skupine oziroma v tem primeru dva. Tega se bom držal. Če se s tem ne strinjate,
               načnite ta pogovor jutri na Kolegiju. Gospod Dušan Kumer imate besedo. Prosim.</p>
            </sp>
            <sp who="SDZ4:AnderličAnton">

               <speaker>ANTON ANDERLIČ:</speaker>

               <p>Gospod podpredsednik, prosim, da citirate člen Poslovnika, po katerem ste na ta
               način razložili ta člen Poslovnika, ki govori, da v imenu predlagateljev lahko
               predlagatelji prosto po svojem dogovoru tudi predstavljajo znotraj časa, ki je na
               razpolago, stališča predlagateljev. Na osnovi katerega člena zavračate možnost, da se
               ob najavljenih še dveh predstavnikih predlagateljev te možnosti gospodu Guliču in
               meni ne da? Na osnovi katere člena Poslovnika? Sklepa Kolegija tako ali tako ni bilo,
               da ne moreva govoriti. Najava je bila podana, tako kot recimo pri interpelaciji pri
               prejšnjem ministru, ki je potem moral odstopiti, pa je dobro delal, kot je danes
               rekel gospod Drobnič. Tako jaz ne vidim razloga, da tako samovoljno sedaj odrejate,
               kdo sme in kdo ne sme govoriti v imenu predlagatelja. Citirajte člen, prosim.</p>
            </sp>
            <sp who="SDZ4:KlavoraVasja">

               <speaker>PODPREDSEDNIK MAG. VASJA KLAVORA:</speaker>

               <p>To je popolnoma neprimerno <gap n="..."/></p>
            </sp>
            <sp who="SDZ4:AnderličAnton">

               <speaker>ANTON ANDERLIČ:</speaker>

               <p>Citirajte člen, prosim.</p>
            </sp>
            <sp who="SDZ4:KlavoraVasja">

               <speaker>PODPREDSEDNIK MAG. VASJA KLAVORA:</speaker>

               <p>Ali lahko pridem do besede? To je popolnoma neprimerno, da to očitate meni in od
               mene zahtevate da bom zdaj dajal besedo. Če se držim tistega, kar so mi rekli in kar
               je bilo sklenjeno na Kolegiju po dogovoru. Ne vem, po katerem členu. Prosim vas. Ne
               najdem druge besede kot nagajanje. Dovolite nam, da nadaljujemo z delom in razpravo.
               Če ne, bom prekinil sejo in bom zahteval sklic kolegija, da se o tem pogovorimo.
               Prosim, vi dobro veste, niste prvi dan tukaj notri, kako to izgleda, in mislim, dajte
               se odločiti, ali končamo to sejo, jo prekinemo in jo nadaljujemo po tistem, ali jo
               nadaljujemo. Gospod Školč, izvolite.</p>
            </sp>
            <sp who="SDZ4:ŠkolčJožef">

               <speaker>JOŽEF ŠKOLČ:</speaker>

               <p>Jaz bi vas prosil, gospod predsednik, kot sem vas prej, da pridobite sklep Kolegija,
               ki je o tem odločal. Jaz se tega ne spomnim. V pristojnosti Kolegija to ni, da bi
               enkrat za vselej odločil. Za to sejo smo mi prijavili iz naše skupine tri
               zainteresirane razpravljavce. Praksa parlamenta v tem sklicu je bila, da so vsi, ki
               so bili prijavljeni, lahko razpravljali. Vi se sklicujete na gospoda Plevelja, nam
               kot poslancem pa ne verjamete. Prosim, pridobite meritoren sklep Kolegija, ki vam
               omogoča, da nam ne daste besede. To je več vredno od tega, kot da enostavno
               pristanemo na to zaradi lepe figure, da nam besede ne daste. Parlamentarci so bili
               tukaj ozmerjani, češ, da jim gre za ne vem kaj, ne morejo se braniti, predlagatelji
               ne morejo dodatno obrazlagati stališč. Mislim, da je v ozadju nekaj drugega, da
               enostavno branite ministra, tudi kadar ni potrebno, ker se zna sam braniti bolje od
               vas in gospoda Cukjatija.</p>
            </sp>
            <sp who="SDZ4:KlavoraVasja">

               <speaker>PODPREDSEDNIK MAG. VASJA KLAVORA:</speaker>

               <p> Dobro, prekinjam sejo za 10 minut.</p>
               <stage type="time">(Seja je bila prekinjena ob 18.56 uri in se je nadaljevala ob 19.05 uri.)</stage>
            </sp>
            <sp who="SDZ4:KlavoraVasja">

               <speaker>PODPREDSEDNIK MAG. VASJA KLAVORA:</speaker>

               <p> Spoštovane poslanke, poslanci. Nadaljujemo s prekinjeno sejo. Rad bi vas obvestil,
               da smo se pomenili, o čemer sem prej govoril, se pravi, kakšno je stališče. Moje
               stališče je bilo pravilno, ga je potrdil tudi predsednik Državnega zbora zdajle v
               razgovoru. Na eni od sej je bilo tako sklenjeno, tak je bil dogovor, tega se bomo
               držali in mislim, da bomo tudi na prvi seji Kolegija Državnega zbora o tem
               razpravljali ali pa na poslovniški komisiji. Da pa ne bo slabe volje in da bomo šli z
               delom naprej, izjemoma, gospod Anderlič in gospod Gulič, imata besedo. Izvolite
               prosim. Gospod Anderlič, lepo prosim, imate besedo in če ste tako dobri in se
               odzovete na mojo prošnjo.</p>
            </sp>
            <sp who="SDZ4:AnderličAnton">

               <speaker>ANTON ANDERLIČ:</speaker>

               <p> Odzovem se tako, da dam gospodu Guliču besedo, ker se je prijavil prej, pa ste mu
               jo odvzeli, kot veste, potem sem šele jaz.</p>
            </sp>
            <sp who="SDZ4:KlavoraVasja">

               <speaker>PODPREDSEDNIK MAG. VASJA KLAVORA:</speaker>

               <p>Tudi to vam dovolim, da se zmenita.</p>
            </sp>
            <sp who="SDZ4:GuličAleš">

               <speaker>ALEŠ GULIČ:</speaker>

               <p> Sva že zmenjena. Gospod predsedujoči, meni je prav nerodno, ker se pravzaprav vedno
               zgodi kakšen tak zaplet, kadar bi jaz rad govoril, vi pa predsedujete. Garantiram
               vam, da ne gre za osebne zadeve in upam, da jih tudi na vaši strani ni.</p>
            </sp>
            <sp who="SDZ4:KlavoraVasja">

               <speaker>PODPREDSEDNIK MAG. VASJA KLAVORA:</speaker>

               <p>Absolutno verjamem.</p>
            </sp>
            <sp who="SDZ4:GuličAleš">

               <speaker>ALEŠ GULIČ:</speaker>

               <p>Jaz bi se odzval na tisto, kar je prej govoril minister Mate. Minister Mate je
               danes namreč večkrat povedal, da bo odgovarjal samo na tisto, kar se mu očita, da je
               protizakonito ali protiustavno. To ni res. Treba je pogledati Ustavo Republike
               Slovenije, kjer v 118. členu, zdaj bom pa jaz tako pedanten kot on, piše, da najmanj
               deset poslancev lahko sproži v Državnem zboru interpelacijo o delu vlade ali
               posameznega ministra. To se pravi, ne o tem, ali je kaj protiustavno ali
               protizakonito, ampak o delu vlade ali posameznega ministra. Zato je treba pač
               odgovarjati na vsa vprašanja. V 119. členu je pa res, kadar Državni zbor Vlado ali
               ministra pred Ustavnim sodiščem obtoži kršitve ustave ali zakonov. Se pravi, čisto
               jasno je, da danes tukaj lahko govorimo o kompletnem delu gospoda ministra in pa
               Ministrstva za notranje zadeve. To je ena stvar, ki sem jo hotel povedati. Druga
               stvar, ki se mi pa zdi, da res ne spada v Državni zbor so pa nekrologi in pa
               zdravljice, kot smo jih prej slišali. Gospod Grill je pravi nekrolog, povedal gospodu
               Mateju in pa seveda gospod Janc zdravljico s pozivom na pustovanje. To je pa res
               neprimerno in ga nihče ni prekinil.</p>
               <p>V zvezi s tistim, kar pa sem jaz spraševal, bi pa vseeno prosil gospoda Mateja za
               odgovor, čeprav sedaj ni več prenosa, ki si ga je kar prisvojil v zadnji uri, kateri
               zakon, katera pamet mu je omogočila takrat, da je ravnal po lastni presoji, kar
               pravi, da nikoli ne sme, ko je v Ambrusu uporabil institut izvršilnega povelja za
               policijo. Hvala lepa.</p>
            </sp>
            <sp who="SDZ4:KlavoraVasja">

               <speaker>PODPREDSEDNIK MAG. VASJA KLAVORA:</speaker>

               <p>Hvala lepa, želi še kdo besedo od predlagateljev. Izvolite gospod Anderlič.</p>
            </sp>
            <sp who="SDZ4:AnderličAnton">

               <speaker>ANTON ANDERLIČ:</speaker>

               <p>Samo v tistem delu, ko je gospod Petan razlagal o tem, kako on vidi, da bi moral
               minister za notranje zadeve posredovati v konkretnem primeru. Mi v dveh primerih
               očitamo, da je prekršil zakon v tistem delu, ko gre za prevzemanje pooblastil, ki jih
               ima direktor policije. In to najbrž nesporno lahko ugotovite iz teh očitkov. Eden je
               od primerov, ki ga ne bom navajal, zlonamerno interpretiral tisto, kar je napisano v
               interpelaciji. Ampak če bi pogledal v poglavju 4, bi tudi videl, da mu očitamo, da
               minister za notranje zadeve gospod Dragutin Mate je odgovoren za kršitev določil 2.
               člena Zakona o policiji, ker je maja 2005 mimo verige poveljevanja, najprej seveda
               generalni direktor policije, direktor kriminalistične službe in tako naprej, ukazal,
               da kriminalist, zaposlen v kriminalistični policiji Generalne policijske uprave,
               javnost seznani z obrazložitvijo kazenske ovadbe zoper osumljenega kaznivega dejanja.
               Torej so konkretni očitki, nekaj, kar ste vi že razlagali in verjetno boste še. Ampak
               vi, gospod Petan, pa tukaj zlorabljate, da gre za nekaj, kar pravzaprav je pravzaprav
               jasno, da to mora, in pohvalno, da to mora minister početi , pa čeprav je to mimo
               Zakona o policiji, kjer jasno določa, kdo ima kaj za početi po zakonu. Zato se mi
               zdi, da se vam je zareklo tako v tem kot v drugem primeru. Jaz seveda ne očitam tega,
               da si minister ne angažira po vseh svojih najboljših močeh v skladu z zakonom, ustavo
               in tako naprej. Da pa gre mimo linije poveljevanja in policija je samostojna
               organizacija znotraj organov, ampak tako kot vi to razumete, je to najbrž kar
               minister, ampak niti ne minister, ampak tudi kar predsednik vlade, ki mimogrede
               strankarskemu kolegu županu obljubil, da bo to kar s policijo uredil. Tako približno
               pri vas to gre. Ampak ne, imamo zakon, imamo pooblastila, in vsak mora izvajati
               tisto, kar mu je naloženo oziroma za kar ima pooblastila. In v tem primeru je šlo za
               to, kar sem rekel, ne pa za to, kar ste vi tukaj zdaj.</p>
            </sp>
            <sp who="SDZ4:KlavoraVasja">

               <speaker>PODPREDSEDNIK MAG. VASJA KLAVORA:</speaker>

               <p>Gospod Petan, replika? Prosim.</p>
            </sp>
            <sp who="SDZ4:PetanRudolf">

               <speaker>RUDOLF PETAN:</speaker>

               <p>Hvala za besedo. Gospod Anderlič, če bi me dobro poslušali, bi bili opazili, da sem
               dejal : <q>"Dobro je, če nekdo želi stvar rešiti in se postavi v prvo vrsto v okviru
               pravil."</q> To je bilo natanko tako rečeno. Mislim, da sem povedal celo dobesedno: <q>"V
               okviru pravil"</q>. Nič nisem namigoval na kar koli drugega, izvenzakonskega ravnanja. Vi
               ste pa ali slabo poslušali in tega <q>"v okviru pravil"</q> niste zaznali, ali pa se
               sprenevedate. To je meni vseeno, jaz sem dejal tako in preverite na magnetogramu in
               se boste lahko prepričali, da sem dejal natanko tako. Hvala lepa.</p>
            </sp>
            <sp who="SDZ4:KlavoraVasja">

               <speaker>PODPREDSEDNIK MAG. VASJA KLAVORA:</speaker>

               <p>Hvala lepa. Gospod Kumer. Oprostite, ker ste zdaj končno dobili besedo.</p>
            </sp>
            <sp who="SDZ4:KumerDušan">

               <speaker>DUŠAN KUMER:</speaker>

               <p>Hvala za besedo, spoštovani podpredsednik. Spoštovane kolegice in kolegi! Neke vrste
               imam kljub temu nesreče. Pa ne zaradi tega zapleta, ki je bil, ampak da je pred mano
               iz koalicijskih vrst vedno eden od poslancev ali pa poslank, ki me na nek način
               iztirijo iz tistega koncepta, ki sem ga mislil povedati. In danes je zopet bilo
               stopetkrat že ponovljeno, da tisti, ki karkoli kritičnega rečejo na ta račun, so
               seveda tisti, ki blatijo ministrstvo, Vlado, Slovenijo, mogoče Evropsko unijo, če bo
               kdo šel čez lužo v Ameriko in tako dalje in tako dalje. Rad bi povedal naslednje.
               Tudi vsi tisti, ki se sprašujete o interpelaciji, zakaj interpelacija zdaj, pa ni
               pravi trenutek in tako dalje, vam priporočam predvsem iz največje stranke SDS, da si
               preberete kronolog interpretacije o interpelaciji vašega predsednika stranke, ki je
               to v Državnem zboru lepo razložil, ko je bil še opozicijski poslanec, sedanji
               opoziciji, takrat vladni večini ob eni od interpelacij. Takrat je uporabil tudi
               nekatere pravne vzvode, podlage, interpretacije in tako dalje, in se danes ne bi
               spraševali. Jaz bom pa to zelo poenostavil. Na zelo enostaven način bom povedal z
               njegovimi besedami. Gre za širše poslansko vprašanje, ki zahteva javno, širšo
               obravnavo v Državnem zboru. In za nič drugega ne gre pri interpelaciji. Ni je treba
               vedno gledati in jemati s tega negativnega zornega kota. Zato seveda se bom jaz držal
               pravila opozicijskega poslanca. Vlada se sama hvali, ministri se sami hvalite,
               koalicijski poslanci hvalite ministre in Vlado in bilo bi res neobičajno, če bi še
               jaz hvalil ministra ali pa Vlado. Zato bom seveda izkoristil teh svojih nekaj minut
               in bom predvsem kritičen do dela ministra in ministrstva. Zdaj ko imam besedo in
               lahko javno to povem in me minister posluša. Jaz ministra hvalim takrat, ko ga ni v
               moji bližini in ga marsikomu pohvalim. Ampak tega mu seveda na ta način ne bom
               povedal.</p>
               <p>Če gremo po vrsti. Če smo v prejšnjem mandatu bili na nek način kritični in smo
               rekli ter se cel mandat ukvarjali s tem, da direktor policije skuša obvladovati poleg
               policije tudi ministrstvo, imamo na žalost zdaj obratno situacijo. Ko minister za
               notranje zadeve definitivno obvladuje tudi policijo. Tu bom ostal konsistenten in
               načelen, ker sem leta 2005, ko se je spreminjal zakon o policiji, o tem v tem
               parlamentu govoril. Tudi dvakrat tem zastavil ministru poslansko vprašanje na to temo
               in ostajam konsistenten in še danes ponavljam svoje stališče od takrat, da minister
               za notranje zadeve tudi po spremenjenem zakonu o policiji ni poveljnik policije. Ne
               more biti poveljnik policije, kot profesionalne, neodvisne strokovne organizacije
               znotraj sestava ministrstva za notranje zadeve. Zato tudi nima pravice posegati v
               njeno operativno delo. In meni se bi danes zdelo normalno, da bi danes poleg ministra
               sedel v teh klopeh tudi direktor policije, ker veliko govorimo o policiji. In tudi v
               Ambrusu, o katerem veliko govorite, bi takrat na tistem mestu, kjer je stal z
               megafonom minister, bi moral stati in govoriti direktor policije. Minister bi lahko
               bil zraven. Tako kot so bili v Ambrusu in Grosuplju tudi drugi ministri. Saj ni bil
               samo minister za notranje zadeve. Bil je tudi predsednik Vlade. Predsednik Vlade je
               bil z ekipo leta 2004 pred vlado LDS in ZLSD in leta 2000 kasneje je bil kot
               predsednik Vlade v Grosuplju, v Ambrusu, tam na licu mesta, kjer ta romska družina
               živi. Torej še enkrat. In ta interpretacija ali pa to poseganje ministra v delo
               policije in ministrstva je zame grobo vtikanje politike v policijsko profesionalno
               delo. In ima seveda za posledico, da gre za politično obvladovanje policije v
               kadrovskem in še kakšnem drugem smislu. Zato je moja trditev, ki jo danes še enkrat
               izrekam, da ni vse tako lepo in tako čisto v policiji, kot lahko preberemo v odgovoru
               ministra na interpelacijo in danes v ustnem odgovoru ali pa dopolnitvi ministra, ko
               je dopolnjeval pisni odgovor v interpelaciji.</p>
               <p>Sam menim, da stanje v policiji ni tako urejeno, ni tako brezmadežno, kot je bilo
               zapisano in danes ustno rečeno. Splošno stanje v policiji je prej slabo kot dobro.
               Zakaj je prej slabo kot dobro? Zaradi tega ker ljudje, ki so v policiji zaposleni, v
               zadnjih treh letih zaradi strahu prerazporeditev, predčasnega upokojevanja in tako
               dalje, ne bom tega našteval, si med seboj marsičesa ne zaupajo. Če si med seboj ne
               zaupajo, potem te stvari ne zaupajo tudi svojim predpostavljenim. In danes vehementen
               zagovor te interpelacije s strani ministra mi potrjuje to tezo, da po vsej
               verjetnosti ta strah znotraj policijskih vrst velja in eksistira, kot je slišati iz
               teh istih policijskih vrst. Torej policijska kontrola ministra za notranje zadeve nad
               kadrovskimi in preiskovalnimi postopki v policiji je kršitev civilizacijskega in
               demokratičnega pravila o profesionalni samostojnosti policije. To sem rekel leta 2005
               in to isto rečem sedaj, podkrepljeno z mnogimi zadevami, ki so v interpelaciji, tudi
               leta 2008. Uvajanje dveh policij, ene na Ministrstvu za notranje zadeve in druge v
               policiji, je ustavno sporno podvajanje same organizacije. Podelitev pristojnosti,
               tako kot je določena, danes je minister sam citiral, tudi 22. člen zakona o policiji.
               Ta podelitev pristojnosti policije izpostavlja policijo nad policijo. Se pravi, da je
               ministrstvo kot tako s svojimi resursi, tu ne gre samo za ministra, gre seveda za
               druge, ki so v ministrstvu za notranje zadeve zadolženi in s policijskimi pooblastili
               za nekatere resurse, je to podvajanje istega policijskega dela. In je to neposredna
               vez politike s to neodvisno strokovno policijsko srenjo. In takšna strategija in
               način delovanja ministrstva in policije, kot strokovnega organa v sestavi Ministrstva
               za notranje zadeve, ima za posledico, in prehajam na to drugo mojo omiljeno temo, o
               kateri tudi že tri leta govorim, da so korupcijska, nepotistična in klientelistična
               dejanja skrita pod izredno debelo odejo ali pa preprogo, ki se je tukaj v teh treh
               letih zgradila.</p>
               <p>Samo spomnim naj, da spomladi in poleti leta 2004 se je v tem slovenskem parlamentu
               govorilo samo o klientelizmu in korupciji. Tri izredne seje ste takrat tisti poslanci
               in poslanke, ki ste sedeli v Državnem zboru, imeli na to temo. Ena od teh je bila
               tudi interpelacija proti takratnemu notranjemu ministru Radu Bohincu. Ni šlo samo za
               problem izbrisanih tudi takrat, tudi takrat se je njemu očitalo v zvezi s
               klientelizmom in korupcijo, da ministrstvo in policija nista pri tem dovolj
               učinkovita. In tri leta po tem, ko ste tisti, ki ste bili tako kritični, dobili v
               roke oblast, izvršilno oblast, resurse, moč, bi lahko stvari postavili na svoje noge,
               tako kot ste takrat o tem govorili. Vendar če danes poslušamo tudi skozi statistiko
               Ministrstva za notranje zadeve in policije, kot da v Sloveniji korupcije ni. Povejte
               mi en velik primer ali pa dva velika primera, kjer je policija skupaj s tožilstvom
               prišla do nekega epiloga ali da je dobil neko končno oceno. O tem bomo jutri pri
               posebni točki še posebej govorili. Ampak hočem opozoriti, da je to del področja, ko z
               mojega vidika ministrstvo ni opravilo tiste naloge, ki jo je imelo in se je samo
               zavezalo ob vseh diskusijah o ukinjanju te neodvisne protikorupcijske komisije in
               reklo, mi bomo te stvari opravili. Danes seveda lahko ugotavljamo, da te stvari niso
               opravljene. Ko je minister govoril, da z istim številom kadrovskih resursov opravijo
               več kot prej. Ja poslušajte, jaz bi se tudi tako pohvalil čez tri leta, če bi nastali
               iz tega istega ministrstva dve novi ministrstvi. Imamo ministrstvo za lokalno
               samoupravo, imamo Ministrstvo za javno upravo, to so vsa področja dela, ki so se prej
               opravljala v Ministrstvu za notranje zadeve in imamo prometno varnost, ki je šla iz
               Ministrstva za notranje zadeve v Ministrstvo za promet. Ampak vsi kadri iz
               Ministrstva za notranje zadeve, pa se niso preselili v ta tri ministrstva. Se pravi,
               da je več kadrovske moči zdaj na razpolago in jasno je, da končni rezultati dela
               morajo biti veliki. To je samo neke vrste replika na ministrovo izvajanje, ker se je
               v nekem smislu seveda s tem v zvezi pohvalil.</p>
               <p>Potem imam dve zelo konkretni vprašanji ministru. Veliko ste tudi drugi danes
               govorili o volitvah državljanov Slovenije iz tujine. Mene konkretno zanima, o vseh
               ostalih stvareh ste govorili: Ali so res visoki državni uradniki ta trenutek bili,
               ali so, ali bodo šli v Avstralijo, Kanado in kaj bodo tam počeli v zvezi s temi
               volilnimi imeniki? Minister je danes, ga citiram, rekel, da imajo v zvezi s tem
               natančne evidence. Zakaj potem sploh vedno govorimo o teh stvareh in iz tega delamo
               neko <q>"frko"</q>. Obstajajo natančne evidence v zvezi s temi volilnimi imeniki. Mene
               zanima, če je res kdo šel v tujino in kaj tam počenja, ali pa če počenja v zvezi s
               temi imeniki.</p>
               <p>In drugo vprašanje. Vi veste, da je v lanskem letu, pa predlanskem bilo zaradi
               ponarejanja diplom iz državne uprave veliko ljudi odpuščenih, med drugimi je bilo več
               kot 80 ljudi odpuščenih tudi iz Slovenske vojske zaradi ponarejenih diplom. Poznam
               samo tri primere, za ostalo ne vem. Ampak sprašujem: Ali je bila praksa teh več kot
               80 nekdanjih pripadnikov Slovenske vojske, večina od teh naj bi prešla v te tako
               imenovane varnostne službe, o katerih veliko govorimo, in ali je Ministrstvo za
               notranje zadeve tem istim ljudem, ki so v državni upravi bili odpuščeni iz teh
               razlogov, podelilo licence, s katerimi opravljajo naloge kot varnostniki v posameznih
               varnostnih službah? Ali to obstaja? Jaz tri primere konkretne poznam, ne vem pa za
               vseh ostalih 80. In to sta dve zelo konkretni vprašanji, na katere bi prosil, če mi
               minister lahko odgovori.</p>
               <p>In čisto na koncu še glede prometne varnosti. Veliko je bilo govora, ampak jaz
               vztrajam, da je bila narejena napaka pri zakonu o cestnem prometu, ko smo zaradi
               ušivih 7 tisoč tolarjev ukinili tehnične preglede vozil, in to prelevili na vsaka
               štiri leta oziroma tiste od 10 na vsake dve leti, ampak sem prepričan da ta
               brezhibnost motornih vozil ima zelo pomembno vlogo in posledice tudi pri teh
               statistikah, kar se tiče prometnih nesreč na cestah. Pnevmatike, zavore in tako dalje
               so pomembne zadeve in jaz mislim, da tukaj glede na to, kako smo državljani, vozniki
               motornih vozil samodisciplinirani glede tega, da je to eden od temeljnih vzrokov. Še
               vedno menim, da je to ena od napak, ki je bila narejena. In druga napaka. Jaz še
               vedno menim, da to varnostno področje v cestnem prometu nima kaj iskati na prometnem
               ministrstvu, ampak bi to moralo ostati znotraj Ministrstva za notranje zadeve. Hvala
               lepa.</p>
            </sp>
            <sp who="SDZ4:KlavoraVasja">

               <speaker>PODPREDSEDNIK MAG. VASJA KLAVORA:</speaker>

               <p>Hvala lepa. Besedo ima gospod Miro Petek.</p>
            </sp>
            <sp who="SDZ4:PetekMiro">

               <speaker>MIRO PETEK:</speaker>

               <p>Hvala za besedo, gospod podpredsednik. Vsem skupaj lep pozdrav. V tem mandatu imamo
               očitno interpelacije zoper ministre, ki so takrat, ko so prevzeli svoje delo, svojo
               funkcijo, naleteli znotraj ministrstev na velik nered in so s sčasoma to poskušali
               spraviti v zakonske in normalne okvire. Po tej plati je seveda lahko ministru Mateju
               ta interpelacija celo v ponos, ali mu bodi, ker pač to pomeni, da je ne nek način
               začel urejati razmere na Ministrstvu za notranje zadeve.</p>
               <p>Ko je ta vlada posegla v privilegije nekaterih svetih krav v Sloveniji, ki so
               mislile, da so večne, je prišlo do velikega revolta. Spomnite se samo Sove in izdaje
               državnih skrivnosti, ali pa sedaj, ko so se začele vrteti interpelacije. Na nek način
               lahko ob listanju te interpelacije rečemo že slišano oziroma že videno. Interpelacija
               je grajena na najrazličnejših zapiskih, novinarskih člankih, tudi tistih, ki so bili
               objavljeni v rumenem tisku, pri čemer je zanimivo, da je v Sloveniji sistem, ko se
               določeni članki sproducirajo in nato na osnovi teh člankov, teh novinarskih tekstov
               pišejo interpelacije. To me po svoje spominja na nekega velikega koroškega
               kriminalista, vsem dobro znanega, ki je v svojih zgodnih letih na Koroškem sam pisal
               anonimna pisma in šel potem po sledi teh anonimk. Seveda so kazenske ovadbe potem na
               tožilstvu gladko padale.</p>
               <p>In sedaj k očitkom v interpelaciji. Eden od osnovnih očitkov je, da gre za
               politizacijo policije, vpliv politike na policijo. Ti očitki so dani kakšnih deset
               let prepozno. Eklatantna politizacija, uzurpacija policije v funkciji politike in
               politične namene, jemanje policije kot orodje in orožje v političnih obračunih je
               bila z afero Vič-Holmec. In takrat seveda je bil tudi razlog za uspešno
               interpelacijo. V ta čas sodi tudi primer nezakonitih izpisov novinarja Tomaža Ranca.
               In po trdnih podatkih si je policija takrat želela pridobiti telefonske izpise še
               enega novinarja. Tožilstvo na to ni pristalo in seveda je vprašanje, če si niso tudi
               te izpise takrat pridobili po nezakoniti poti.</p>
               <p>Eden od očitkov je tudi očitek o slabih uspehih boja proti korupciji. Seveda se
               korupcija ni začela s to vlado in se korupcija tudi s to vlado ne bo končala.
               Korupcija je bila v Sloveniji velik problem in bo zagotovo tudi v prihodnje. Lahko se
               seveda vsi samo borimo in si samo želimo, da bi bilo te korupcije čim manj.</p>
               <p>Pri tem se rado pozablja na organizacijo Transrers international, ki je za leto 2007
               postavila Slovenijo na 27 mesto, in to med 179 državami. Leto poprej je bila
               Slovenija na 28. mestu, leto 2005 na 31. mestu, leta 2004 prav tako na 31 mestu in
               tako naprej. Po teh kazalcih se torej Slovenija približuje tistim bolj čistim državam
               na svetu. Seveda je to eden od kazalcev, kazalnikov. Ne edini, zagotovo je pa kar
               pomemben.</p>
               <p>Glede podatkov GRECA, je seveda treba opozoriti na drobno zanimivost. Predsednik
               GRECA je Drago Kos in predsednik protikorupcijske komisije je Drago Kos. To samo
               mimogrede.</p>
               <p>Glede očitkov opozicije, da pogreša partnerski odnos policije in lokalne skupnosti.
               Neposredni umik policije iz določenih lokalnih skupnosti se je zgodili že sredi
               devetdesetih let. Takrat so, na primer, govorim za Koroško, za Mežiško dolino,
               ukinili policijski postaji v Črni na Koroškem in v Mežici. Prva policijska postaja je
               na Ravnah na Koroškem. In takrat, leta 2001, ko so hoteli mene likvidirati, je
               policist rabil od Raven pa do Mežice 37 minut. Takrat je direktor koroške policije,
               ki danes paradira tu okrog v neki jagerski uniformi, javno govoril, kako uspešna je
               koroška policija, da ima odzivni čas 11 minut. 11 minut. Do mene so rabili 37 minut.
               Tudi ta nujni intervencijski čas 12 minut, o katerem je bilo danes govora, mislim, da
               je še kar velik in bi se ga dalo zmanjšati z drugačno organizacijo policije. Omenjeno
               je bilo, da ni razrešen rop SKB banke. Seveda ni razrešen, razrešen ni marsikateri
               rop. Sredi 90-ih let konec leta na predvečer novoletnih praznikov je bil v Dravogradu
               rop. Takrat je vrh koroške policije šel v Slovenske gorice nabavljat vino za
               novoletno praznovanje. Takrat se je zgodil rop v Dravogradu in ta rop še sedaj ni
               raziskan. In še bi lahko našteval. Pa naj zaključim z načelnim mnenjem številka 175:
               Interpelacija je skromno pripravljena in tako v celoti ustreza definiciji politične
               črne gradnje. Hvala lepa.</p>
            </sp>
            <sp who="SDZ4:KlavoraVasja">

               <speaker>PODPREDSEDNIK MAG. VASJA KLAVORA:</speaker>

               <p>Hvala lepa. Besedo ima gospa Majda Zupan.</p>
            </sp>
            <sp who="SDZ4:ZupanMajda">

               <speaker>MAJDA ZUPAN:</speaker>

               <p>Hvala lepa za besedo. Lepo pozdravljeni, spoštovani gospod minister, gospod
               podpredsednik, kolegica in kolegi. Interpelacija kot instrument nadzora opozicije se
               danes kaže kot priložnost in kot možnost, da v Državnem zboru razpravljamo o ljudeh,
               konkretno o ministru za notranje zadeve gospodu Mateju, ki se mu očita, da je z
               različnimi spremembami, tako normativnimi kot kadrovskimi, podredil politiko eni
               opciji in da je policija s tem podrejena političnim ciljem, ki jih izvaja aktualna
               oblast. Žal so se interpelaciji priključili tudi nekateri, ki so podpisali pakt o
               nenapadanju vlade v času predsedovanja Evropski uniji, kar kaže najmanj na
               dvoličnost. Podpisniki interpelacije, kot pravi eden od predlagateljev, stojijo na
               drugem bregu. Verjamejo v omejevanje in v samoomejevanje. Profesionalnost policije,
               to da ima demokratično izvoljena oblast nalogo, da upravlja z državo in si je ne
               lasti. Zahtevajo ministrovo razrešitev, saj menijo, da so zaradi kršitev nastale
               težko popravljive posledice, kar pomeni tudi nevarnost za prebivalce Slovenije,,
               kršenje človekovih pravic, politizacijo policije, slabši cestni varnosti in še
               marsikaj. O izpostavljenih konkretnih očitkih v zvezi z dogodki v primeru diskoteke
               Lipa in Global, glede varnosti na naših cestah, o dogodkih v primeru Plut, glede
               družine Strojan in v zvezi z volilnimi imeniki v času predsedniških volitev, ne bom
               posebej razpravljala, ker je bilo o tem že veliko govora. Obžalujem da je prišlo do
               smrtnih žrtev, vendar menim, da je minister,, ministrstvo in policija, da so ravnali
               zakonito in v skladu s svojimi pristojnostmi. Minister je na očitke odgovoril
               argumentirano, z dokazi, podatki, datumi. Nesreče in nepredvideni dogodki so se
               dogajali in se bodo še dogajali, oblast pa je dolžna, da ukrepa. In ukrepala je v
               okviru svojih pristojnosti, vendar minister za to ne more biti objektivno odgovoren.
               Zdi se, da gre pri tej interpelaciji za kritiko vlade in koalicije, da gre za nekaj,
               na kar želi opozicija obesiti nezadovoljstvo in kritike o zadevah, o katerih smo v
               Državnem zboru že razpravljali in še bomo. Zavedamo se, da jih poskušamo razreševati
               in izboljševati, prav tako tudi minister, da v okviru svojih pristojnosti, svojo
               dolžnost pa ima pri tem tudi lokalne skupnosti in državljani sami. Prepričana pa sem,
               da je razpoloženje večina državljanov drugačno. Ko sem se dopoldne vozila v Ljubljano
               in poslušala radio Slovenija, je urednik postavil vprašanje poslušalcem in
               poslušalkam, ali bodo spremljali interpelacijo ministra. In večina je razumela
               interpelacijo kot nagajanje opozicije. Ljudje so pametni in hitro spoznajo namene.
               Res so se zgodili dogodki, ki so obžalovanja vredni in ki jih tudi v prihodnje ni
               mogoče v celoti odpraviti. Vendar za vse to ni kriv minister. Za državljanke in
               državljane je zlasti pomembno, da se počutijo varne v svoji državi. Raziskave
               Fakultete za uporabne družbene študije so pokazale, da se je povečalo zaupanje
               državljanov v policijo, namreč kar 76 odstotkov vprašanih se počuti varne. Kljub
               temu, da je policija represivni organ, državljani in državljanke občutimo vse večjo
               demokracijo v njihovih vrstah. Policisti so bolj dostopni, so bolj strokovni, bolj
               vljudni, pripravljeni na sodelovanje, njihovo obnašanje in njihovi postopki so manj
               agresivni, kot smo bili vajeni še pred časom. Pri čemer pa se mi zdi še zlasti
               pomembno, da je veliko k temu prispeval nadzor, ki je čedalje bolj sistematičen in
               jasno opredeljen. Jasno pa je, da bo treba še marsikaj postoriti. Velja pa
               izpostaviti še nekatera področja, kjer sta se minister in ministrstvo še posebej
               izkazala. Tu gre za odpravo nalepk na avtomobilih in za dobro pripravo ter izvedbo
               shengenske meje, kar pa tudi pomembno vpliva na varnost državljank in državljanov.
               Zanemarljiva pa niso tudi druga področja. Spremembe in dopolnitve zakona za boljše
               delo in organizacijo, za večjo varnost, urejanje različnih registrov, elektronske
               povezave in računalniško vodeni postopki, kar tudi občutimo državljani Slovenije.
               Minister je s svojim delom pokazal, da se zaveda pomena ohranjanja visokega standarda
               demokracije in varovanja svoboščin ter spoštovanja človekovih pravic. Pokazal je, da
               v skladu z zakonom in pristojnostmi, da kot funkcionar pojmuje politiko kot
               odgovornost za skupno dobro, za dobrobit državljanov in državljank in v teh
               prizadevanjih ga podpiram, zato bom glasovala proti Interpelaciji zoper njega. Hvala
               lepa.</p>
            </sp>
            <sp who="SDZ4:KlavoraVasja">

               <speaker>PODPREDSEDNIK MAG. VASJA KLAVORA:</speaker>

               <p>Hvala lepa. Besedo ima gospod Milan Petek.</p>
            </sp>
            <sp who="SDZ4:PetekMilan">

               <speaker>MILAN PETEK:</speaker>

               <p>Hvala podpredsednik. Ko sem se ob pol šestih gledal na uro in poslušal ministra, sem
               se spraševal pravzaprav, od kje mu toliko kondicije, da sedi že skoraj devet ur in
               zmore moči za ta enourni elaborat. In sem ga kar primerjal z ministrom Erjavcem, ta
               menda dobro trenira in tudi kondicijo gradi, da vodi Obrambno ministrstvo in zelo
               podobno dela tudi minister Mate. Toda kasneje sem ugotovil, da sem se zmotil,
               ugotovil sem, da je gospod minister izračunal, da je to zadnja ura televizijskega
               prenosa na RTV Slovenija, ki ga je uspel uspešno uporabiti, da je bil v osrednjem
               mediju. Kasneje je to ponovil še v dveh intervjujih, to sem slučajno videl, da je
               delal zunaj za oba medija. Dejstvo je, da je spreten v komuniciranju z javnostjo,
               vendar eno je komuniciranje z javnostjo, drugo pa je verodostojnost. Nekdo od
               poslancev, mislim, da je bil gospod Drobnič, je rekel, da je gospod Mate uporabil za
               predstavitev dobrega dela ministrstva. Torej, to je mnenje koalicijskega poslanca.
               Jaz mislim, da gospod Mate ni prepričal opozicijskih poslancev. Njegove besede so na
               videz prepričljive, vendar je znotraj mnogo razlogov zato, da v iskrenost in v
               upravičenost teh besed dvomiš. Verjamem pa, da so mu jih pripravili njegovi
               sodelavci, verjamem, da vsega ne more poznati in je pač prepričan o tem, kar mu
               njegovi sodelavci sugerirajo. Seveda bom skušal to nekoliko komentirati. V odgovoru
               na interpelacijo je gospod Mate na 36 strani napisal, glede poslabšanja prometne
               varnosti, da se je od leta 2001 število motornih vozil, registrirano v Sloveniji,
               povečalo za 17%, da se je v Sloveniji od leta 2001 povečalo število vozniških
               dovoljenj za 9%, da se je od leta 2003 dolžina avtocestnega omrežja podvojila, da se
               je število tovornjakov na meji povečalo in tako dalje in tako dalje. To vsi vemo,
               gospod Minister. Vendar problem je v tem, kakšna je bila odzivnost policije oziroma
               Ministrstva za notranje zadeve na ta dogajanja. Na to predvidevanje, o katerem vi
               sami govorite. Ravno v tem je problem vašega dela in ministrstva kot celote, da je
               odzivnost napačna. Torej kot nadomestilo ali kot ukrep proti tem ugotovitvam, ste vi
               slabšali delo in poslabšali kadrovsko strukturo Ministrstva za notranje zadeve, saj
               ste prenesli en del področja varnosti cestnega prometa na Ministrstvo za promet, en
               del ste pa perfidno, pod navednicami rečeno <q>"nategnili"</q> ministra Žagarja, da se je
               odločil, da bo v skladu z Zakonom o varnosti in javnem redu in miru in pa o redarski
               službi prevzel, torej namesto policije tisti minister, ki sodi v okvir lokalne
               samouprave in torej je to en del lokalne skupnosti. S tem ste pravzaprav naredili en
               korak, da ste policijo umaknili iz tistih področjih, na katerih je bila prej
               uspešnejša kot je sedaj. Kdorkoli, ki bi naj namesto njih to počenjal. Torej v
               ministrstvu, zadnjič smo imeli razpravo o Zakonu o varnosti cestnega prometa. Tukaj z
               nami je sedel gospod minister Žerjav. Torej prav nebogljen je bil na področju, ki bi
               ga vi kot notranji minister morali bolje poznati, ki bi ga vaš organ v sestavi -
               policija, morala mnogo bolje poznati kot minister za promet. Pa je moral on
               zagovarjati Zakon o varnosti v cestnem prometu. To je potrditev tega, da je bila
               poteza napačna. Gospod Žagar, kot sem rekel, je prevzel nalogo, da prenese del
               zagotavljanja javnega reda tako, da občinski redarji prevzamejo te pristojnosti.
               Zaradi tega, ker se je to zgodilo, ker to ni bilo ustrezno pripravljeno in tudi
               mislim, da to ni ustrezna rešitev, že skoraj leto dni v nobenem lokalnem okolju ni
               videti redarjev, ker so v glavnem vsi na usposabljanju. Torej, že nekaj časa je vsako
               večje mesto ali naselje pravzaprav brez ustrezne spremljave varnosti na tem področju,
               ker se redarji usposabljajo. Seveda se usposabljajo, ker so bili popolnoma nesposobni
               prevzeti ta pooblastila in te naloge, ki jim jih je zakon naložil. In v Mariboru se
               to rezultira tako, da se namesto ljudi, prej ste sami govorili o vodji varnostnih
               okolišev, pojavljajo kamere. Kamere, ki ugotavljajo kaj se dogaja na posameznih
               področjih. Počasi bomo prišli v isto pozicijo kot London, ki je ves prepleten s
               kamerami. Vendar Slovenija je mala država, Slovenija nima teh pogojev ali teh
               okoliščin kot London, si ne zasluži spremljave s kamerami. Zasluži si nek odnos
               policista ali zaradi mene, redarja, torej človeka s temi ljudmi, ne pa spremljanje
               preko kamer. In zaradi tega se pač župani odločajo, da nadomeščajo ljudi. S tem bi to
               usodo ali pa to pot trasirali, kot sem prej povedal, namesto z ljudmi, ki so bili
               prej vodje varnostnih okolišev. Če že govorite o tem, leta 1996 je bil ta korak
               dejansko napačno narejen. Res je, prejšnji ministri so imeli napačno izhodišče.
               Vendar ste vi imeli tri leta časa, da povrnete to stanje, ali izboljšate, ali z
               nekimi ukrepi nadomestite neke slabe poteze z ukinitvijo varnostnih okolišev. Vsi, ki
               smo nekoliko starejši vemo, kaj je to pomenilo, da smo čutili in vedeli, da je nekdo,
               ki v nekem okolju spremlja dogajanja, da pozna vsa gnezda ali kriminala ali teh
               mamilarskih skupin, ali razgrajanja v nekaterih lokalih. Tega danes ni, danes je
               policija od tega odmaknjena. In to je naš skupni problem, skupni, ne samo vaš in ne
               samo naš.</p>
               <p>Ko govorim pa o prometu, je pač kot posledica vsega tega, kar ste uspeli doseči, ali
               kar ni več vloga policije, to, da se mi, ki se vozimo iz Maribora proti Ljubljani, ne
               vozimo več zjutraj. Vi ste krivi, da moram spati v nedeljo zvečer, ali pa v
               ponedeljek zvečer v Ljubljani, ker si enostavno ne upam tvegati zjutraj v ponedeljek,
               ali pa v torek, govorim seveda v prispodobi. Minister Mate je kriv, ker na tej cesti
               ni policije, gospod Mate. Na tej cesti od Domžal do Ljubljane v vsak dan stoječih
               kolonah zaradi nesreč, ki jih povzročajo vozniki, ni policijskega avtomobila, ki bi
               dal vsaj nek jasen signal, da bi kdo reagiral na tisto modro barvo in upočasnil
               hitrost, da bi prišel v to črno točko slovenskega cestnega križa, pripravljen na to,
               da pač tam več ne more divjati. Dejstvo je, da je vsako jutro jutro zastojev in če
               nekdo odvrača krivdo, potem bo moral pojasniti kdo naj to krivdo prevzame. Vendar ne
               vozniki, ki se vsi po vrsti zaletavajo ali pa delajo prometne nesreče. In mene ne
               morete prepričati o ničemer drugem, da je premalo pozornosti do življenja, na cestah
               posvečeno iz vaše strani, torej temu problemu.</p>
               <p>Sam vem. Predvčerajšnjem sem se peljal nazaj v Ljubljano. Čim je bil pred menoj
               policist, pač nisem šel preko tiste hitrosti, ki je dovoljena. Včasih ga pa
               <q>"pošvingljam"</q>. In zaradi tega je torej ta neprisotnost policijskih vozil, ali pa
               stalne kontrole, ne občasnih akcij. Občasne akcije ne zdravijo zadeve. Občasne akcije
               tudi niso primerne za tuje tovornjake. Te občasne akcije ne nosijo rezultatov. To
               mora biti stalno prisotno. To bo pač treba spoznati. Da ne govorim o tem, da je v
               ravnanju Vlade, pri spreminjanju Zakona o varnosti cestnega prometa šlo bolj za
               kozmetične popravke. Saj sami veste, da smo ukinjali nalepke za tehnične preglede,
               znižali smo globe za avtoprevoznike, označevali smo vozila za protokolarne namene,
               spreminjali smo roke za tehnične preglede novih vozil. Pa na veliko smo razmišljali
               oziroma je Vlada razmišljala o tem kako je potrebno drastično zaostriti kazni in to
               bi naj bile ustrezne rešitve. To je ta pomanjkljivost, ker je bila narejena poteza
               prenosa pristojnosti prometne varnosti, cestnoprometne varnosti s strani policije,
               zgolj na Ministrstvu za promet in ta koordinacija očitno ne funkcionira in ne
               <q>"štima"</q>.</p>
               <p>Torej en vidik tega, zaradi česa menim da je ta interpelacija na mestu in ne
               prevzamem očitkov da, gre za neko igro, ali pa za neko predstavo. Interpelacija je
               legitimen akt in to danes v koaliciji oziroma v opoziciji delamo.</p>
               <p>Danes je bilo že mnogo govora o kadrovski sposobnosti policije. Kakorkoli obračaš,
               jaz verjamem, da mora minister braniti in zagovarjati to kadrovsko usposobljenost,
               ali pa svoje ljudi. Vendar, pri tem je potrebno biti objektiven, minister. Dejstvo
               je, da tudi v tej policiji vlada, neke vrste strah, ki ga čutijo državni oziroma
               javni uslužbenci v tej Sloveniji. Vi poznate eno poročilo, ki ima naslov:
               <q>"Odgovornost in meje politike na policijskem področju."</q> Verjamem, da vam ga ni
               potrebno citirati. Za poslance in za javnost pa le nekaj misli. Piše: <q>"Lojalnost
               državnih uslužbencev ni hkrati tudi slepa pokorščina vladajoči politiki, temveč
               predvsem zvestoba državi, njeni ustavi in zakonom. Če je državni uslužbenec
               postavljen v situacijo, ko mora izbirati med ideologijo nadrejenih na eni, ter ustavo
               in zakoni države na drugi strani, je vedno nevarnost, da krši eno in drugo ali
               oboje."</q> Ne vem, ali se, ali se ne zavedate. S premestitvami, s prerazporeditvami, s
               kadrovanjem novih ljudi, neveščih in nesposobnih vodenja tako odgovornih pozicij, je
               prišlo do tega, da nekateri pač čutijo strah in to je v policiji evidentno. In je
               verjetno seveda razumevanje iz vašega zornega kota drugačno. Iz našega je pač takšno.
               In ta ista naloga oziroma to poročilo obravnava tudi eno analizo, delano leta 2006.
               Poznate jo, v notranjem ministrstvu, v katerem so zaposleni odgovarjali na stanje v
               teh ministrstvih. In ravno pri odgovorih o zaupanju policistov v generalno policijsko
               upravo, so bili odgovori tako porazni, torej ta stopnja zaupanja v to generalno
               policijsko upravo je bila takšna, da so bili iz besedila, ki ga vsi skupaj znamo
               brati, ti podatki umaknjeni. Seveda. Bili so neprijetni, bili so slabi in to bo treba
               pojasniti in bi želel slišati kaj in kako ocenjujete ta dokument. Verodostojen, ali
               neverodostojen. Torej, takšne so ugotovitve analize, ki je bila narjena. Verjetno pa
               si ga ne bi izmišljevali.</p>
               <p>In pri vsem tem pridem do vloge direktorja policije. Bilo je že govora o primeru
               Ambrusa, kjer je bil namesto njega, vaš megafon tisti, ki je reševal situacijo. Nekdo
               je prej citiral en del te interpelacije. Da je minister prevzel pobudo za reševanje
               problema. Seveda. Dalje ni bral ta poslanec. Ta pobuda se je končala z megafonom v
               roki in z izselitvijo družine Strojan iz tega konca. To je nesporno nespodobno za
               ministra, ki vodi notranje ministrstvo. Morda bi še rekli: <q>"Če smo poslali vojska
               tja, še lahko kakšen obrambni minister to počenja, ampak minister za promet pa
               nesporno ne."</q> Pa verjamem da tudi minister za obrambo ne. Ampak namere nikoli ne veš
               kakšne so pri kom. In če govorimo o tej vlogi direktorja policije, je seveda ta
               generalni direktor profesionalna in politično neodvisna funkcija, ki bi morala biti
               steber zakonitega, učinkovitega in profesionalno neodvisnega dela policije. To je
               spet ugotovitev iz tega dokumenta, Odgovornosti in meje politike na policijskem
               področju.</p>
               <p>Kdo je danes generalni oziroma direktor policije vemo. Vemo kakšna je njegova
               politična neodvisnost. Vemo kakšna je njegova samostojnost in tudi ga ne vidimo in
               tudi ne poslušamo več v vlogi, ki bi jo kot policijski direktor moral opravljati.</p>
               <p>V glavnem. Nabralo se je, gospod minister. Po vašem prepričanju pač ne, nekaj
               dejstev ki kažejo na to, da je vaša vloga, ki je sicer skozi ta schengenski projekt
               lahko v javnosti cenjena kot solidna vloga. Vendar jaz tega ne bi glorificiral, bila
               je to vaša naloga. Bila je naloga devetih minister iz držav, ki sto vstopile v
               schengensko območje. In ne vem, ali so vsi to avreolo pripenjali in samo zaradi tega
               rekli: <q>"Država ima najboljšega ministra za notranje zadeve."</q> Je pa dejstvo, da je to
               ena izmed stvari ki je uspešno tekla. Na koncu še, gospod minister, ko se
               pripravljate, in ko smo se pogovarjali o interpelaciji in ko so ljudje poslušali
               zadeve vezane na interpelacijo, se je pojavljalo tudi nekaj vprašanj. Lepo vas
               prosim, če lahko odgovorite na nekaj, česar v interpelaciji ni, to moram reči, je pa
               za ponazoritev tega stanja, morda le za povedati.</p>
               <p>Tisti ki smo brali državne proračune za leto 2005 in pa kasneje 2008 in 2009 vemo,
               da je bila v proračunu 2005 črtana investicija izgradnje nove stavbe za potrebe
               generalne policijske uprave. Kasneje se je ta isti projekt pojavil v proračunu za
               leto 2008 in pa v načrtu razvojnih programov do 2011. Ta investicija je tam ocenjena
               za 94 milijonov evrov. Za letošnje leto je pa tej namenjeno 5.000 evrov. Torej, nič
               ne moreš velikega narediti s tem denarjem. Vendar informacije, torej šušljanja so, da
               ste menda v decembru 2007 podpisali s podjetjem IMOS eno predpogodbo za vrednost
               investicije v višini 70 milijonov evrov. Ta stavba naj bi menda stala nekje na
               področju Litostroja, ali nekje v tem območju. In vas sprašujem. Ali ta informacija
               drži? Ker če drži, je nerazumljivo, da bi lahko podpisali predpogodbo za nekaj kar
               nima danes nobene podlage še v nobenem predračunu. Niti verjetno ni možnosti direktno
               podpisati takšne predpogodbe, če nimaš položaja, ali pa razčiščeno in prej
               opravljenega javnega razpisa. Moje vprašanje je namenjeno temu, da daste jasne
               odgovore. Takšna pogodba ne obstaja, ali pa morda obstaja, pa pojasnite razloge, kako
               je do tega lahko prišlo? Tu iz tega izhaja še nekaj insinuacij, ki krožijo, pa jih
               bom raje zadržal za kdaj drugič, ko bom morda kot predsednik Komisije za nadzor
               javnih financ dobil več elementov, če bo do tega prišlo.</p>
               <p>Torej moj prispevek je bil prispevek, ki s strani opozicijskega poslanca pove, kaj
               si mislimo o vašem delu. O tistem delu ki je slabo. Povedal sem tudi tisto kar je
               dobro in upam da bomo danes nekaj odgovorov dobili. Hvala.</p>
            </sp>
            <sp who="SDZ4:KlavoraVasja">

               <speaker>PODPREDSEDNIK MAG. VASJA KLAVORA:</speaker>

               <p>Hvala lepa. Besedo ima gospod Dimitrij Kovačič.</p>
            </sp>
            <sp who="SDZ4:KovačičDimitrij">

               <speaker>DIMITRIJ KOVAČIČ:</speaker>

               <p>Hvala lepa, gospod podpredsednik. Kolegice, kolegi, minister s sodelavci. Dokler
               poslanci ki so podpisani pod interpelacijo zoper ministra za notranje zadeve, Mateja,
               le tega kritizirajo, sem pomirjen in tudi bom pomirjen. Zaskrbelo pa bi me, če bi ga
               hvalili. Kajti to bi bil znak, da dejansko nekaj ni v redu in da minister morda ni
               pravi človek za odgovorno delo, ki ga opravlja. Ker pa ga kolegi poslanci, ki so pod
               interpelacijo podpisani grajajo, vem da je minister Mate dober minister in ker je
               dober minister to opoziciji ni všeč. Prav tako opoziciji ni všeč, da Vlada dela dobro
               in da dela v interesu Slovenije in njenih državljanov. Kajti trdno se oklepajo znane
               sintagme: <q>"Čim boljše je v državi, tem slabše je za nas. In čim slabše je v državi,
               tem boljše je za nas."</q> Zato skušajo v javnosti nenehno ustvariti vtis, da v Sloveniji
               življenjske razmere niso dobre, da Vlada ne dela dobro in da tudi ministri ne delajo
               dobro. Pa čeprav je dejansko stanje ravno obratno. Z nenehnim ponavljanjem in
               izkoriščanjem njim naklonjenega medijskega prostora, opozicija želi javnosti
               prikazati diametralno nasprotno stanje od resničnega in dejanskega. Če pa pod
               drobnogledom pogledamo očitke zapisane pod interpelacijo vidimo, da se vse obtožbe
               zelo hitro razblinijo, kot milni mehurčki pod težo dejstev in argumentov, ki jih je
               tudi minister navedel v svojem odgovoru zoper interpelacijo in tudi danes jih je zelo
               natančno pojasnil. Prav nobeden od očitkov ni utemeljen in težko zdržijo resno
               strokovno presojo. Oziroma, bi lahko pri nekaterih očitkih kvečjemu govorili o
               različnih pravno-strokovnih razlagah kot posledica neenotnosti stroke. Pa tudi v teh
               primerih bi lahko govoril le o morebitnem dvomu glede pomena določene zakonske ali
               podzakonske norme ne pa o jasnih kršitvah zakona in zakonskih določil, ki bi bile
               edine lahko podlaga za resno interpelacijo.</p>
               <p>Nikakor pa ne moremo govoriti o kršenju predpisov kar tako počez, kot se to
               vehementno počenja v sami interpelaciji in kar tudi ponavljajo vlagatelji
               interpelacije danes. In medtem, ko nizajo najrazličnejše predpise in člene ne
               ponudijo pravih dejstev in dokazov, ki bi lahko utemeljevali njihove obtožbe.
               Argumentacija, ki jo predlagatelji ob tem ponujajo pa ne govori oziroma ne navaja ali
               pa le zelo posredno navaja na vzročno zvezo med nekim dogodkom in ravnanjem
               ministra.</p>
               <p>Zanimivo je, da je velik del obtožb podpisniki interpelacije gradijo na rumenem
               tisku. In zanimivo je to, da ta rumeni tisk tudi v precejšnjem delu sami obvladujejo.
               In zdaj, seveda, najprej lansirajo neko novico in potem to novico uporabijo kot
               argument za interpelacijo. Res smešno.</p>
               <p>Še posebej absurdne se mi zdijo trditve in obtožbe o opustitvi dolžne skrbnosti za
               varnost državljanov Republike Slovenije v primeru Silva Pluta in na drugi strani
               obtožbe v zvezi z ravnanjem državnih organov v zadevi družine Strojan. In med drugim
               je bil danes uporabljen argument, če bi pri Plutu ravnali tako kot pri Strojanovih,
               ne bi prišlo do umora na Jančah. Ampak ravno pri ravnanju v zvezi z družino Strojan
               je bilo rečeno, da je policija prekoračila pristojnosti, da je kršila človekove
               pravice in tako naprej. Torej v primeru Plut naj bi bilo pa takšno prekoračeno
               ravnanje in prekoračene pristojnosti pa zaželeno, da bi preprečili potem kasnejše
               škodljive posledice. Res nenavadno. In da grem potem na podrobnejše ravnanje pri teh
               dveh primerih. Torej gre za postopanje policije in drugih organov znotraj Ministrstva
               za notranje zadeve pri čemer podpisniki interpelacije v enem primeru grajajo njihovo
               dejavnost, češ da je bila pretirana, pregroba, preostra, zaradi česar so bile kršene
               predpisane pravne norme in tudi človekove pravice naj bi bile kršene.</p>
               <p>Na drugi strani pa je bilo ravnanje policije, ki je, ravno tako kot v prvem primeru,
               delovala le na podlagi zakonskih in podzakonskih predpisov, označeno kot nezadostno,
               pasivno in neučinkovito. Takšno označevanje dogodkov z diametralno nasprotnimi merili
               je pripeljalo do tega, da je minister po mnenju podpisnikov na eni strani odgovoren,
               ker policija zoper Silva Pluta ni odredila aretacije ali uporabila posebnih oziroma
               prikritih operativnih preiskovalnih ukrepov in metod, čeprav za to v tistem času ni
               obstajala nikakršna zakonska podlaga, kot je bilo že velikokrat pojasnjeno, pač pa je
               lahko izvajala le redne operativne aktivnosti in to naj bi po njihovem mnenju
               povzročilo, da je Silvo Plut ponovno moril.</p>
               <p>Takšno poenostavljeno sklepanje, ki ga podpisniki ponovno ponujajo kot dokaz za
               utemeljenost interpelacije, res ni vredno resne obravnave. Na drugi strani pa vidimo,
               v primeru družine Strojan, podpisniki ministra obtožujejo češ, da je s tajnim
               opazovanjem in tajnim sledenjem kršil človekove pravice članom družine. Čeprav
               policija tajnega opazovanja in sledenja ni izvajala, kar je bilo ravno tako
               velikokrat že pojasnjeno in tudi s strani državnega tožilstva ugotovljeno, da temu ni
               bilo tako. V tem primeru pa naj bi bila policija preostra, prekoračila naj bi svoje
               pristojnosti, s tem kršila človekove pravice družini Strojan in ne vem kaj vse je
               bilo še očitano. Dejansko pa je policija zgolj izvajala svoje redne aktivnosti, redne
               pristojnosti, ki so temeljile na dejstvu, da so bile zoper posameznike iz družine
               Strojan vložene številne ovadbe, številne kazenske ovadbe in prijave zaradi storitev
               kaznivih dejanj, prekrškov zoper javni red in mir, varnost cestnega prometa in v tej
               zvezi je policija, v skladu s svojimi pristojnostmi, ta dejanja tudi obravnavala.
               Zato je na podlagi zakonskih in podzakonskih aktov policija morala izvajati ukrepe
               povečane prisotnosti policistov, izvajanja opazovalne službe in patruljiranja, torej
               ukrepe omejitve gibanja in tako naprej.</p>
               <p>V zvezi s tem je bila policija v stalnih stikih z družino, ki je bila s temi ukrepi
               seznanjena in opozorjena, zato ni šlo za nikakršno uporabo posebnih, prikritih
               preiskovalnih ukrepov in metod kakor letijo očitki. Daleč od tega! Torej, nikakršnih
               kršitev predpisov ni bilo, kajti le to je lahko podlaga za interpelacijo, vse drugo
               je pa pač vloga opozicije, ki jo naj opravlja v vseh drugih postopkih, to ni predmet
               interpelacije. In ko primerjamo ta dva primera vidimo kako nedosledni in nenačelni
               ter krivični so podpisniki interpelacije. V enem primeru se torej zavzemajo za
               represivno ravnanje policije, četudi bi s tem prekoračili svojo pristojnost in kršili
               človekove pravice, medtem ko v drugem primeru, ko pa policija sploh ni prekoračila
               svojih pristojnosti pač pa je v okviru preventivnega ravnanja izvajala svoje
               operativne aktivnosti, pa to isto policijo grajajo, češ, da je bila preostra, da je
               kršila človekove pravice in še marsikaj drugega je zapisano. In takšnega licemerstva,
               oprostite kolegi in kolegice, res ne morem sprejemati.</p>
               <p>Kot sem že prej omenil, gre za interpelacijo, ki vsebuje obtožbe na zelo trhlih
               nogah, slabo argumentacijo, kar kaže tudi na to, da podpisnikom sploh ni šlo za to,
               da bi imeli resno argumentirano razpravo o dejstvih in dokazih zapisanih obtožb, pač
               pa jim je šlo zgolj za to, da se čim bolj glasno napada ministra, ki je del Vlade.
               Vlado pa je treba z vsemi sredstvi v javnosti prikazati kot slabo, kar je posledično
               slabo tudi za državo in njene državljane, kajti kot sem že na začetku povedal, jim je
               le do ustvarjanja privida: <q>"Čim slabše za državo tem boljše za nas."</q> Upam pa, da ne
               samo kolegi poslanke in poslanci v tem Državnem zboru, da bo tudi javnost spregledala
               to namero. Hvala lepa.</p>
            </sp>
            <sp who="SDZ4:KlavoraVasja">

               <speaker>PODPREDSEDNIK MAG. VASJA KLAVORA:</speaker>

               <p>Hvala lepa. Besedo ima gospod Miran Potrč, prosim.</p>
            </sp>
            <sp who="SDZ4:PotrčMiran">

               <speaker>MIRAN POTRČ:</speaker>

               <p>Hvala lepa.</p>
               <p>Malo za šalo, malo bolj za res: Če bi bil na mestu gospoda ministra, bi se
               podpisnikom interpelacije zahvalil, da so mu dali priložnost, da dve in pol uri
               govori pred slovensko javnostjo in to od treh, ki si jih sam izbere, čeprav
               kritizira, da govorimo o tistih, ki smo opozarjali na probleme njegovega delovanja o
               stvareh, ki niso zapisane, sam pa vsaj polovico svojega nastopa izkoristi za to, da
               predstavi vprašanje in aktivnosti o katerih ga nihče ni spraševal, ki so lahko tudi
               pozitivne in jih ne kaže oporekati, niso bile pa vsebina interpelacije. In najbrž,
               vsaj poslanke in poslanci vemo, predpostavljam pa, da tudi gospod minister, da je ob
               odličnem delu lahko tudi posamično ravnanje, ki ima takšno težo, da se zaradi njega
               vloži interpelacija in da se z interpelacijo lahko tudi uspe. Zato interpelacija
               nikoli ni celovito delovanje, ki bi ga v treh letih predstavljalo angažiranje nekega
               ministrstva.</p>
               <p>Mene to dejstvo ne preseneča in sem ga pričakoval, ker kdor koli je že poslušal in
               realno ocenjeval nastope gospoda ministra je vedel, da ima dobre retorične
               sposobnosti, da je izjemno kategoričen, da bo trikrat poudaril tisto, kar je koristno
               za njega in zaobšel ali pa z polovičnimi resnicami govoril o tistem, kar eventualno
               za njega ni dobro. To se je zgodilo tudi danes.</p>
               <p>In drugo, kar bi pol za šalo, pol za res povedal, je: najboljše bi bilo, da v korist
               gospoda ministra nehajo govoriti koalicijski poslanci, ker vsaka njihova razprava
               škodi dobremu vtisu, ki ga je poskušal narediti minister. Ker on je govoril o
               dejstvih, koalicijski poslanci pa poskušajo politizirati, postavljati vprašanje, kaj
               je interpelacija, kdaj se sme vložiti, kdo jo sme vložiti, o kakšni vsebini<gap n="..."/> To je
               drage gospe in gospodje nepomembno, vsaka poslanka in vsak poslanec ima pravico, da
               se odloči, da jo vloži, potrebno jo je vložiti o vprašanjih dela ministra in to je
               bilo storjeno. Jaz bom zaradi tega, po tem uvodu, govoril smo o treh vprašanjih, ker
               mislim, da nima smisla govoriti o vsem posebej, pa ne o tistem kar gospoda ministra
               nismo vprašali, pa nam je razložil.</p>
               <p>Govoril bi o primeru Plut in se strinjal s tistimi, ki trdite, da najmanj kar je, je
               treba povedati, da je bila kazensko-pravna stroka v tem pogledu v Sloveniji
               razdeljena in da niso tako nesporne trditve, ki jih je gospod minister povedal, da je
               policija storila vse, kar je bila pooblaščena storiti. Nekateri drugi so mislili tudi
               drugače. Naj povem, da 148. člen Zakona o kazenskem postopku v prvem odstavku pravi:
               <q>"Če so podani razlogi za sum, da je bilo storjeno kaznivo dejanje za katero se
               storilec preganja po uradni dolžnosti, mora policija ukreniti vse potrebno...."</q>
               Poudarjam še enkrat<gap n="...."/> <q>"mora policija ukreniti vse potrebno, da se izsledi storilec
               kaznivega dejanja, da se storilec ali udeleženec ne skrije ali ne pobegne, da se
               odkrijejo ali zavarujejo sledovi kaznivega dejanja in predmeti, ki utegnejo biti
               dokaz in da se zberejo vsa obvestila, ki bi utegnila biti koristna za uspešno izvedbo
               kazenskega postopka."</q> Pri tem praktiki kriminalisti opozarjajo, da je bil že prvi
               razlog za sum kakršenkoli dokument, ki je brez dvoma prišel iz srbske policije potem,
               ko je po izpustu v Srbiji gospod Plut storil kaznivo dejanje uboja.</p>
               <p>Obveznost ukreniti vse potrebno policiji nalaga, da samostojno na podlagi obveznosti
               iz zakona sproži vse razpoložljive aktivnosti za izsleditev storilca in zavarovanje
               dokazov, ne pa, da se sklicuje, da ni dobila naloga od tožilca, da se pravosodni
               ministrstvi Slovenije in Srbije nista mogla dogovoriti o izmenjavi podatkov in
               podobno. In še nekaj je prav povedati. Kaznivo dejanje umora, storjeno v Aleksincu,
               je po mnenju vseh navedenih strokovnjakov direktna podlaga za ukrepanje. Člen 122.
               Kazenskega zakonika namreč določa, Kazenski zakon Republike Slovenije velja za
               državljana Republike Slovenije tudi če stori v tujini kakšno drugo kaznivo dejanje,
               poleg kaznivih dejanj, naštetih v prejšnjem členu, če se zaloti na ozemlju Republike
               Slovenije, ali če se izroči. Torej, ne samo, če se izroči, ampak tudi, če se ga
               zaloti na ozemlju Republike Slovenije potem, ko so bili povzeti vsi ukrepi, da bi se
               ga izsledilo in zaprlo. Torej, podlage prav gotovo so bile. Jaz ne trdim edine. Ampak
               tako enostavno trditi: <q>"Storili smo vse."</q> je najmanj polresnica. Različni so bili
               pogledi, zato je tudi v razpravi na matičnem delovnem telesu, v začetni razpravi, ko
               stvari še niso bile tudi dogovorjene, kako jih je treba tolmačiti, Ministrstvo za
               pravosodje je reklo, da v konkretnem primeru po njegovem mnenju ni bilo ovir za
               kazenski pregon po drugem odstavku 124. člena in da so torej pravne podlage za
               kazenski pregon obstojale. Kasneje se je to zameglilo, ni se več upoštevalo. Vaše
               sklicevanje, gospe in gospodje poslanke in poslanci, da je vendar vse odločeno na
               matičnem delovnem telesu, so pa smešne. Saj vemo kako matično delovno telo odloča. Po
               večini. Vemo kdo ima večino in vemo da mnogokrat, ali pa praviloma ne veljajo
               argumenti, ampak velja večina. Tako je bilo tudi tokrat. Toliko glede nespornosti
               ravnanja v primeru zadeve Plut.</p>
               <p>Kar zadeve primere delovanja služb za varovanje. Minister trdi da ni imel pooblastil
               in da ni mogel pravočasno ukrepati. Čeprav je bil opozorjen da obstoja sum, da gre za
               delovanje podjetja za varovanje, ki ne izpolnjuje pogojev in ki je bilo v postopku že
               kaznovano. Minister pri tem pove, da ni mogel ravnati, ker mu 40. člen tega ni
               omogočal. Toda, gospod minister, vi ste imeli priložnost 40. člen zdavnaj spremeniti
               pa ste predlagal takšno spremembo šele po tem, ko je Državni zbor po vetu zakon
               zavrnil. Šele takrat in šele potem, ko se je zgodil tragičen dogodek pred Globalom,
               se je ministrstvo odločilo da spremeni 40. člen zakona, da bi omogočilo ukrepanje.
               Tako zopet, ne recite, da je bilo ravnanje ministrstva neomadeževano. Ni bilo. Vi ste
               pač verjeli in mislili, da se da ravnati tudi na druge načine in niste pravočasno
               ukrepali. Danes trdite, da niste odgovorni, ker v treh letih ni bil pripravljen in
               izdan ustrezen pravilnik, češ da so se v tem, na podlagi spremembe zakona o
               inšpekciji, pridobila pooblastila inšpektorja. Če je tako res, potem ste imeli vse
               podlage za ukrepanje. Če ni, ste računali zopet z neko predpostavko, ki ni bila
               realna. In najbrž je prav, da te stvari poveste. Ker prvi zakon, ki smo ga kasneje v
               Državnem zboru zavrnili na podlagi veta Državnega sveta sploh ni, praviloma ni
               govoril o operativnih nalogah in pooblastilih. Govoril je samo o tem, da se vzamejo
               zbornici iz služb, podjetij za varovanje pooblastila na področju izobraževanja in to
               na podlagi nekih vaših nadzorov, ki so bili vsebinsko in po pomenu relativno prazni.
               Tudi nekatere sodbe, pred kratkim ste eno dobili, so ugotovile vaše nezakonito
               ravnanje. Tako da vsaj glede teh dveh stvari, tako bi se dalo pa naštevati še kakšno,
               ni mogoče trditi, da je vaše delovanje v celoti neoporečno in da ste ravnali vedno in
               v celoti prav.</p>
               <p>In zadnje, kar sicer ni izrecno zapisano v zahtevi za interpelacijo, ste pa na
               razpravo, gospod minister, danes govorili o tem in moram povedati da ste bili skrajno
               nekorektni, da ste ponovno zavajali Slovenke in Slovence in govorili neresnico. Rekli
               ste, da si izbrisni niso uredili statusa. Po odločbi Ustavnega sodišča iz leta 1999
               in 2003 si niso bili dolžni urejati statusa, ker so ga imeli. In je bilo nezakonito,
               da jim je takratna oblast ta status odvzela. Mnogokrat tudi z metodami ki niso bile
               javne, ampak so jih povabili na policijo oziroma na upravne organe iz drugih
               razlogov, potem pa uničili dokumente. Zato trditi, da si niso uredili statusa ni
               resnica, ampak je neresnica. In potem kasneje, da si niso hoteli urediti niti
               državljanstva, niti statusa tujca. Ustavno sodišče je izrecno ugotovilo, da so status
               tujca imeli in da bi jim status tujca moral biti priznan. Statusa državljanstva pa si
               res mnogi od teh, ali pa večina ni želela urediti. Samo gospe in gospodje, ali je
               opredelitev, da želim ohraniti status tujca, ne pa pridobiti status državljana
               kaznivo dejanje, ali pa je dejanje zaradi katerega se lahko aktualna oblast odloči,
               da z nezakonitimi ukrepi onemogoči njihovo bivanje v državi, pod predpostavko, da se
               bo večina njih izselila. Mislim da so to ravnanja, ki jih je treba poimenovati s
               točnimi definicijami. Ministrstvo lahko računa na rešitve preko ustavnega zakona, to
               je njegova pravica, samo mora korektno kvalificirati dejanja in ne direktno
               izigravati odločbe Ustavnega sodišča. Mislim, da je prav, tudi ob tej priložnosti to
               povedati, ker je minister tudi na tej točki govoril neresnico in zavajal javnost.
               Hvala.</p>
            </sp>
            <sp who="SDZ4:KlavoraVasja">

               <speaker>PODPREDSEDNIK MAG. VASJA KLAVORA:</speaker>

               <p> Hvala lepa. Besedo ima gospod Samo Bevk.</p>
            </sp>
            <sp who="SDZ4:BevkSamo">

               <speaker>SAMO BEVK:</speaker>

               <p> Hvala za besedo, gospod podpredsednik. Spoštovani zbor! O statistiki smo danes že
               nekaj slišali. Posebej, gospod minister je povedal, da niti sam nima dostopa do
               statističnih podatkov in da se jih ne da spreminjati. To je res in mu seveda
               verjamem. Da pa se s statistiko na tak ali drugačen način manipulirati ali
               interpretirati po svoje. In s statistiko se da tudi marsikaj dokazati, celo obratno
               kakor je dejansko resnica. Konec lanskega leta oziroma kakšna dva meseca pred koncem
               lanskega leta se je varnostna situacija v idrijski občini bistveno poslabšala. Bilo
               je skoraj neko <q>"obsedno stanje"</q>, skoraj vsakih par dni so mediji poročali o vlomih in
               tatvinah v šole, trgovine, v gostinske objekte, športne objekte, tako v samem
               središču mesta, Spodnji Idriji, Črnem vrhu in v sami Idriji, kot rečeno. In ko smo
               zahtevali na občinskem svetu obravnavo o tej žgoči problematiki, ta razprava je potem
               na občinskem svetu tudi bila, smo izvedeli, da je varnostna situacija v občini v letu
               2007 praktično boljša kot je bila v letu 2006, ko je bila ocenjena, iz podatkov
               statistike je možno razbrati, da je bila občanom na območju policijske postaje Idrija
               zagotovljena dokaj dobra varnost. To je ugotovitev za leto 2006. Za leto 2007 pa naj
               bi bila še dosti boljša, kljub temu, da smo kar naprej poslušali o teh vlomih, o
               krajah, v te različne objekte, od šol do drugih objektov, gostiln, trgovin, športnih
               objektov in tako dalje. Seveda, prišla je na pomoč statistika in sicer interpretirana
               na zelo ustvarjalen način, ko je bil praktično en večji dogodek obravnavan kar 60
               krat. In so v bistvu enega storilca odkrili kar 60 krat v eni noči. Tako statistika
               lahko marsikaj prenese. Ampak to ni najpomembneje. Bolj pomembno se mi zdi to, da je
               prišlo do ukinitve policijskih postaj že pred leti, ko so neke policijske postaje v
               občinah funkcionirale, sedaj pa naj bi bile tam policijske pisarne ali mogoče kakšen
               policijski oddelek. Tako imamo danes na policijski upravi Nova Gorica samo pet
               klasičnih policijskih postaj, v Ajdovščini, Bovcu, Novi Gorici in pa v Tolminu. Tista
               klasična policijska postaja, ki skrbi za javni red in mir, seveda tudi za druge
               stvari, na ozemlju občin. Obstajajo pa neke policijske pisarne, ki so več ali manj na
               papirju. Ko sem danes spraševal občane v občini Cerkno, ali vedo, da tam obratuje
               policijska pisarna, marsikdo sploh ni vedel, da tam obratuje policijska pisarna
               dvakrat na teden po dve uri: ob ponedeljkih od 12. do 14. ure in ob petkih od 13. do
               15. ure. Tako, da je to neko nadomestilo prejšnje policijske postaje, ki je imela
               svoj oddelek policistov, ki je kontroliral situacijo na ozemlju te občine. Danes pa
               je na policijski postaji v primerjavi z nekaj leti nazaj 21 policistov manj kot jih
               je bilo pred leti. To se pravi, ozemlje se je bistveno povečalo od Cola nad Vipavsko
               dolino, pa tja do Zakojce nad Baško grapo. Veste kakšen velik in razgiban teren je
               to, in je zelo težko kontrolirati varnostno situacijo na takem območju. In če se
               policijska patrulja odpravi v Zakojco ali na Bukovo ali v vasi pod Javornik, kako
               lahko pride in ukrepa v samem mestnem središču, ko se kaj posebnega dogaja. Gre v
               bistvu za zelo veliko kadrovsko podhranjenost, pa ne samo idrijske policijske
               postaje, tudi drugje, tudi po drugih slovenskih mestih. Sedaj so se ukinjale tudi te
               obmejne policijske postaje na severnem Primorskem so to Vrtojba, Kobarid, Dobrova.
               Sicer je bila res ustanovljena nova policijska postaja za izravnalne ukrepe, ampak
               vseeno je prišlo do kadrovskega deficita, ko je bila večina policistov prestavljena
               na zunanje meje Evropske unije na schengen. Tako, da bi jaz apeliral na vodstvo
               slovenske policije in tudi na Ministrstvo za notranje zadeve, da je potrebno okrepiti
               policijske postaje na samem terenu, kajti s kadrom, ki je danes na razpolago, se ne
               da ustrezno poskrbeti za varnost občank in občanov. Naj ponovim, da kdaj pride na
               pomoč tudi statistika, ki jo pač nekdo interpretira bolj na lahek način in potem
               dejansko ob poslabšanju varnostne situacije ugotovimo, da se je pravzaprav ta
               varnostna situacija izboljšala. Apeliral bi, gospod minister, da bi te klasične
               policijske postaje v naši državi kadrovsko okrepili, da bodo kos nalogam, ki jih
               morajo izvrševati. Hvala lepa.</p>
            </sp>
            <sp who="SDZ4:KlavoraVasja">

               <speaker>PODPREDSEDNIK MAG. VASJA KLAVORA:</speaker>

               <p>Hvala lepa, besedo ima gospod Alojz Sok</p>
            </sp>
            <sp who="SDZ4:SokAlojz">

               <speaker>ALOJZ SOK:</speaker>

               <p> Hvala lepa za besedo, gospod podpredsednik. Spoštovani minister s sodelavci,
               kolegice poslanke in poslanci! Ko sem se danes vozil proti Ljubljani, sem že poslušal
               razpravo, vas, ki ste bili tukaj. Slišal sem izjavo enega od predlagateljev, gospoda
               Gantarja, ki je rekel, da lahko interpelacijo argumentira kar sam. Torej, da je
               takšna, da lahko vse točke in ker se je menda prej očitalo, da so predlagatelji v
               malo številnem zastopstvu tukaj in res se strinjam. To kar je v tej interpelaciji
               zapisano, lahko interpretira on sam in še kdo in pravzaprav je dobro, da je danes
               pustni torek, ker zadeva ni preveč resna. Gre bolj za neko celodnevno maškarado
               besed. Slišal sem tudi, da je bil očitek s strani opozicije, pozicijskim svetnikom ,
               češ tudi vi ste v prejšnjem mandatu vlagali interpelacije. In ker sem bil sam
               opozicijski poslanec, lahko rečem, da je to tudi res, seveda smo, tudi proti
               notranjemu ministru gospodu Bohincu. To pa zato, ker je izdal odločbe izbrisanim, če
               jih tako v narekovaju imenujem, mimo zakona, po odločbi Ustavnega sodišča. Moram pa
               reči, da se maskirali pa nismo. Vi spoštovani kolegi v današnji opoziciji pa ste se
               namaskirali. Del se vas je maskiralo v SD, gospod Gaber v neodvisnega in računa kako
               bo spet pisal na šolsko področje, največji del pa se je zamaskiral v neko novo
               stranko Zares, ki se sedaj prodaja, kot neki novi politiki.</p>
               <p>Jaz vsaj gospoda Trofenika poznam že zelo dolgo, 25 let. On je dejansko politik iz
               naftalina. Ni nič novega in tudi, kar je danes tukaj pripovedoval je bolj razkrivanje
               neke lastne osebne bolečine. Govoril je o tem in jaz se opravičujem, gospod minister,
               ker, kot sem razumel, ni podpisal interpelacije, bo pa glasoval proti vam. Med drugim
               je navedel dva razloga. Eden od teh je, da je do dveh domačij, to je v ormoški
               občini, ostala dvignjena zapornica na schengenski meji in bo stala dvignjena tako
               dolgo, dokler ne bomo uredili poti do teh dveh domačij po slovenskem ozemlju in prav
               je tako. Prav je tako, da bo ostala dvignjena. In jaz sem zadovoljen, da ste tako
               odločitev sprejeli in da lahko tem, ki tam živijo sporočimo, da bodo letos tudi to
               cesto dobili. Gospod Trofenik je bil 20 let župan občine, pa ni mogel urediti, pa
               bomo to uredili sedaj. In pa svojo bolečino proti vam je izražal v nekem filmu, ki si
               ga lahko ogledate na YouTube, na medmrežju, če vtipkate besedo <q>"anti-vile"</q>. Šlo pa je
               za to, to je govoril gospod Trofenik, šlo je za to, da je mene obtožil, da sem mu jaz
               ta film naredil in ker policija tega ni odkrila, da bi jaz bil s tem povezan, je
               potem tukaj v interpelaciji napadal ministra, ki je interpeliran. Zadeve, ki nimajo
               nobene veze, ampak o tem je govoril zelo na široko in zelo na dolgo. Zato, novi
               politiki iz Zares-a ne bodite užaljeni, če vam pač to povem.</p>
               <p>Kar se pa tiče interpelacije pa zelo na kratko. Delati politično in si nabirate
               točke na takih zadevah, kot sta Lipa in Global - jaz se opravičujem sorodnikom teh
               nesrečnih ljudi, ki so umrli - delati politiko na tem je skrajno sprevrženo dejanje.
               Ta zadeva se lahko zgodi danes, se lahko zgodi jutri, pojutrišnjem ali pa bog ne daj,
               to se lahko zgodi kadarkoli in kjerkoli. Nobene preventive tukaj ni možno zastaviti
               tako, kot vi to zahtevate od resornega ministra. To enostavno ni možno. Kot tudi ne
               vzpostaviti popolne varnosti na naših cestah, ne more je narediti minister, pa če ima
               še ne vem koliko policistov. Govorili ste, da je policistov premalo. Pri nas jih je,
               če boste vprašali ljudi preveč. Policistov je pri nas ogromno, ampak moram reči, da
               sobivamo skupaj, da se razumemo. In res je to, kar je moja kolegica Majda Zupan
               rekla, da danes veliko ljudi seveda misli, da policije ne rabimo, veliko ljudi je
               prepričanih. Jaz mislim, da po tej razpravi s strani opozicije danes še več ljudi
               misli, da je ne rabimo. Ampak, ko se pa nekaj pojavi, takrat pa takoj kličemo na
               policijo: <q>"Pomagajte nam!"</q> Lahko rečem, tudi sam sem to doživljal v preteklosti, da
               so danes policaji do ljudi veliko bolj prijazni - ni res, da bi bili manj izobraženi,
               kot so bili včasih, ni res, da bi se tudi splošna varnost slabšala in vse, kar ste k
               temu dodajali in hoteli prikazati ministra, kot tistega, ki je kriv, da se dogaja
               nekaj nemogočega. To enostavno ne drži. Še enkrat pa povem, da je pri nas policistov
               veliko več, kot jih je bilo včasih, da so pač razporejeni na to schengensko mejo, da
               z njimi ljudje sodelujejo in se vsi skupaj zavedamo, da je pač realnost takšna, da
               morajo biti in tudi to se seveda dogaja, da nekateri odhajajo in drugi prihajajo.
               Tako je v vseh poklicih, tako je v policiji, kot, če hočete, med učitelji in
               zdravniki in vsepovsod, da so plače nizke. Ne vem, kdo v Sloveniji bi rekel, da nima
               prenizke plače, saj to tudi vi govorite, da imate prenizke plače, ne pred kamerami,
               ampak ko se tam srečamo, za zaprtimi vrati, se je že večkrat razmišljalo, kaj bi
               naredili poslanci, da bi se plače nekoliko povišale. Bodimo pošteni - povsod so pač
               plače takšne, kot je slovenska realnost. Kakšne pa so plače v naših tovarnah? Še
               veliko nižje kot pri policiji.</p>
               <p>Kar se tiče tega nesrečnega Ambrusa, in tukaj bi rad povedal, da sem nekoč, ko sem
               bil še vodja poslanske skupine, po tistih dogodkih, ko so mi novinarji pridržali
               mikrofon pred usta in me vprašali, kaj mislim, sem takrat odgovoril, in zapis
               obstaja, da je bila tam storjena napaka, ampak dodal sem še nekaj, to lahko sedaj
               povem, ker je lahko biti general po bitki, ker se je potem začelo vse tisto dogajati.
               Ampak v javnost tistega drugega stavka niso dali, samo tistega prvega, da sem pa
               povedal, da je lahko biti general po bitki, tega pa niso dali. In ko sem pozneje
               videl, da teh Romov iz Ambrusa tudi njihovi niso nikjer v Sloveniji hoteli imeti, sem
               razumel, da je bilo bivanje te družine na tistem mestu dejansko nemogoče. Tudi drugi,
               tudi njihovi jih potem v Sloveniji nikjer niso hoteli imeti, ker je pač v tej družini
               bilo nekaj nasilnežev, ki so povzročali, kar so povzročali. Jaz bom s tem končal. In
               povem, da ta interpelacija nima nekih pravih argumentov, nima nekih temeljev in
               spoštovani gospodje, nikar vam naj ne bo žal, da je minister v tistem času, ko je
               televizija še prenašala, lahko slovenski javnosti povedal in se zagovarjal. Konec
               koncev je prav, da ob vse tem vašem napadalnem govorjenju tudi naše državljanke in
               državljani, da ne bom rekel, gospod Kontič, ne bi zameril, samo Slovenke in Slovenci,
               mislim pa na vse, ki živimo v tej državi imajo pravico, da izvedo marsikaj, kar v tej
               interpelaciji ni bilo povedano. To so samo očitki, minister pa ima vso pravico, da se
               brani in tudi mi koalicijski poslanci imamo vso pravico, da ga branimo, ker
               ocenjujemo, da je dober minister in da je dobro delal, da pa so te argumentacije v
               sami interpelaciji zelo, zelo šibke. Hvala lepa.</p>
            </sp>
            <sp who="SDZ4:KlavoraVasja">

               <speaker>PODPREDSEDNIK MAG. VASJA KLAVORA:</speaker>

               <p>Gospod dr. Gantar imate besedo v imenu predlagateljev.</p>
            </sp>
            <sp who="SDZ4:GantarPavel">

               <speaker>DR. PAVEL GANTAR:</speaker>

               <p>Seveda gre za repliko na izvajanje gospoda Soka. Gospod Sok je slabo slišal, ko se
               je vozil. Mogoče je to dobro za njega, ker je gledal na cesto ali pa ima slab radio.
               Kakorkoli, nisem rekel, da lahko interpelacijo interpretiram in predstavim kar sam,
               tega nisem rekel. Nasprotno, zelo ljubo mi je, da interpelacijo predstavljajo tudi
               drugi in da o njej govorijo predvsem tudi s pozicije, ker s tem pokažejo, kaj res
               mislijo ali pa vsaj na videz.</p>
               <p>Rekel pa sem nekaj drugega; da lahko kar sam opravim z argumenti, ki jih navaja
               pozicija v odgovoru na interpelacijo in to tudi z vašimi argumenti, gospod Sok. Rekel
               bi predvsem to, jaz v načelu ne verjamem človeku, ki prevečkrat govori <q>"bodimo
               pošteni"</q>. V tem trenutku že skriva nekaj zadaj, neko prevaro, finto ali trik, s
               katerim nas hoče prinesti okoli. In dejansko nas prinaša okoli ne z bolečinami
               drugih, ampak z njegovimi lastnimi. Kot vem, kot župan ima že sedaj probleme že nekaj
               letne, ki so preveliki glede na to, koliko časa je v tej službi. In ne verjamem, da
               bo prekosil svojega kolega Trofenika, ki je bil na tem mestu kar dolgo časa.</p>
               <p>Pa tudi sicer ni poslušal kaj dosti dobro in kaj posebej pazljivo. Nikoli in nikdar
               nismo rekli, da se kaj takšnega, takšen incident, takšna nezgoda, nesreča ne more
               zgoditi. Jaz sem večkrat poudaril danes, da se taki dogodki lahko zgodijo; ampak v
               dobrih dveh letih pet mrtvih mladih ljudi na podobnih prostorih, na križanju javnega
               prostora in prireditvenega prostora, v vseh treh primerih, Lipa, Celje, Global,
               vpletene varnostne službe na svoj način. In če to ni razlog, da vprašamo, kaj se
               dela, kaj je bilo storjeno, ali so te službe takšne, da so opravile svoj posel ali
               ne? In če niso, zakaj ne? Ali je bil izvršen nadzor? Če to ni legitimno, javno
               vprašanje poslancu tega Državnega zbora pa res ne vem, kaj je! Ali moramo res vse
               pospraviti v predal, vse pomesti pod preprogo, samo zato, da bi bila vest čista in da
               bi rekli: <q>"Bodimo pošteni?"</q> Ne, gospodje, na to nas ne boste napeljali. Hvala lepa.
           </p>
            </sp>
            <sp who="SDZ4:KlavoraVasja">

               <speaker>PODPREDSEDNIK MAG. VASJA KLAVORA:</speaker>

               <p>Hvala lepa. Besedo ima gospod Zvonko Černač.</p>
            </sp>
            <sp who="SDZ4:ČernačZvonko">

               <speaker>ZVONKO ČERNAČ:</speaker>

               <p>Hvala! Spoštovane kolegice in kolegi! Ne zaradi te zadnje razprave, ti razlogi, ki
               so bili tukaj navedeni, niso tisti, o katerih naj bi razpravljali v povezavi z
               interpelacijo zoper nekega ministra, ampak ko sem prej poslušal nekatere druge
               razprave, in številne so bile, sem se spomnil na nek razgovor, ki smo ga imeli pred
               časom in na katerem smo razpravljali o tem, ali naj se državni delež v Zavarovalnici
               Triglav, ki ga nekateri poimenujejo družinska srebrnina, prenese v omare državljank
               in državljanov ali ne. In tam nekje na polovici te debate, ki je postala dokaj
               brezplodna je nekdo rekel: <q>"Poslušajte, ali se mi hecamo, ali kaj?"</q> In ne zaradi te
               zadnje razprave, ampak tistih, ki sem jih prej poslušal, moram reči: <q>"Poslušajte, ali
               se mi malo hecamo tukaj, ali kaj?"</q> Interpelacija je resna zadeva. Interpelacija ni
               namenjena medijskemu šovu, ne parlamentarcev ne kogarkoli drugega. Polagati ministru
               na ramena, da je to zadevo izkoristil v gledanem terminu televizije, lepo vas prosim.
               Vi ste vendar to zadevo sprožili. Veste, da nimate nobenih argumentov, tudi nobenega
               pametnega argumenta niste postavili. In sedaj, ko ste v neki stiski, ko ne veste, kaj
               bi povedali, je pa minister kriv zaradi tega, ker je argumentirano pojasnil vse
               tisto, kar je bilo navedeno; in to takrat, ko je bilo to potrebno povedati, kaj je
               tukaj narobe. Očitati mu pa, da je to naredil, je pa ena sprevrženost brez primere.</p>
               <p>Nič od tistega, kar je napisano, in nič od tistega, kar ste danes v razpravi
               pridodali, ni take narave, da bi zaslužilo mesto v interpelaciji zoper nekega
               ministra. Nič! V enem primeru ste ministra obtoževali, da vrši politični pritisk,
               vpliv na policijo, ki naj bi bila samostojna in avtonomna, v drugem primeru ste mu
               očitali, da tega politična pritiska oziroma tega političnega vpliva ni izkoristil.
               Prvi primer - obtožba oziroma ovadba zaradi genocida, drugi primer - Primer Plut.
               Dajte se sami s seboj zmeniti, kaj je sedaj, ali je premalo tega političnega vpliva
               ali ga je preveč. Ravno toliko ga je kolikor ga zakon določa. Minister je odgovoren
               za resor in kot tak mora spremljati njegovo delovanje. Nikjer v nobeni potezi pa ni
               bilo izkazano, da je kakorkoli s svojimi ravnanji vplival na konkretno delovanje
               konkretnih policistov. Nikjer! In prav je tako.</p>
               <p>Potem sem poslušal v razpravi: minister je skozi interpelacijo, pazite, skozi
               interpelacijo, ki je nek resen akt politične obtožbe, kriv zaradi tega, kjer so nekje
               po Sloveniji postavljene varnostne kamere. Kriv je zato, ker policistov ni na
               določenem mestu, kjer bi jih poslanec pričakoval, pa jih ni. Na drugi strani je pa
               kriv, ker so, pa jih poslanec tam ne pričakuje - lepo vas prosim! Mislim, da to
               resnično niso zadeve, o katerih naj bi v okviru neke interpelacije razpravljali danes
               tukaj. In po obtožbah, ki smo jih poslušali, ki so bile zapisane, pri nobeni od teh
               ni bilo nobenega resnega argumenta. Mislim, da celotna zadeva od prvih korakov
               naprej, tako kot se je odvijala, je imela en izključen namen: predstava za javnost,
               blatenje nekega ministra v najbolj občutljivem času, v času, ko mu je vsa Evropa
               priznala, da je nekaj naredil za Slovenijo in tudi ostale države pomemben korak, kar
               se tiče schengena.</p>
               <p>Tudi to je v politiki seveda dopustno, vendar pa se ni dobro s temi zadevami
               ukvarjati v Državnem zboru, kjer bi naj bi se ukvarjali z malo bolj resnimi stvarmi,
               ki imajo konkretne učinke na življenje državljank in državljanov.</p>
               <p>Kakšno je dejansko stanje v policiji? Ni najboljše. Ampak ne zaradi teh argumentov,
               ki jih vi navajate. V vsakem sistemu, posebno v velikem sistemu, kar policija je, ki
               je zelo heterogeno razvejan, so skozi obdobja potrebne spremembe. Nujne so. Drugače
               sistem začne delovati slabo. Kolesje se upočasni. In nekatere spremembe je minister
               tudi prek zakonodaje in ostalih ukrepov v tem mandatu izpeljal. Premalo. Vendar je
               pri tem ravnal politično modro in je izpeljal toliko sprememb, kolikor jih je bilo še
               mogoče v takem sistemu, kot policija je, prebaviti. Vsako hitenje, vsaki hitrejši
               koraki, bi verjetno pripeljali do tega, da bi se zgodili taki ali drugačni odpori. To
               je pač politična realnost in s tem se moramo soočiti. Če bi nekdo začel spremembo 15
               let nazaj ali pa 12 let nazaj in bi te korake postopno uvajal, bi verjetno tudi mi v
               današnjem trenutku lahko govorili, da je policija v celoti gledano bolj učinkovita
               oziroma da je taka, kot jo vsi želimo. Tudi do te točke bomo prišli in mislim, da
               poteze, ki jih vleče minister in njegova ekipa, so korak v pravi smeri.</p>
               <p>Gotovo bodo potrebne v prihodnosti, ne glede na to, kdo bo v bodoče sodeloval v taki
               ali drugačni vladni koaliciji, spremembe tudi na tem področju, ker so glede na razvoj
               vseh ostalih sistemov nujne.</p>
               <p>Vendar tudi takrat, ko je minister prišel v ta državni zbor s posameznimi
               spremembami, ki niso bile ne vem kako velike, bile so v bistvu take spremembe, ki so
               odpravljale anomalije prejšnjih vlad: nalepke, nepotrebni tehnični pregledi za nova
               vozila. Avtomobil je pripeljal iz tovarne, kjer je bil tehnično pregledan, in je
               moral zapeljati na tehnični pregled. To je bilo odpravljeno. Sedaj zapelje šele po
               štirih letih, nato pa vsake tri, dve leti. Ne, ne, gospod Anderlič, preberite si. Če
               pa ne verjamete, pa pojdite pogledat, če imate še star avto, imate še kakšno nalepko
               nalepljeno na njemu. Tista nalepka je bila strošek, ki so ga davkoplačevalci po
               nepotrebnem plačevali nekemu zasebnemu podjetju z letalskim imenom. Tukaj ste bili
               specialisti, kar se letal tiče. Uspešno ste jih kupovali, ste rekli, še bolj uspešno
               ste jih potem oddajali. Vaš bivši premier je celo rekel, škoda da nismo imeli dva
               falcona, ko smo ga tako uspešno oddali. V kratkem se bo pokazala ta <q>"uspešnost"</q> v
               narekovanju, oddaje. In podjetje z letalskim imenom Mirage, ki je pobralo na stotine
               milijonov slovenskih tolarjev davkoplačevalskega denarja, je bilo eno izmed teh
               letalskih projektov. In ko smo te stvari v tem Državnem zboru odpravljali, spomnite
               se, gospodje na moji desni, takrat nekateri z leve še niso bili na desni, ste
               nasprotovali temu, da se te stvari naredijo, ker to ni v redu. Zadeve so lahko
               problematične. Niso problematične. In sedem tisoč tolarjev, kot je nekdo od vaših
               kolegov danes dejal <q>"ušivih sedem tisoč tolarjev"</q> - veste, ni tako majhen denar. To
               je trideset evrov, to je približno desetina zajamčene plače v naši državi. In tisti,
               ki so vas polna usta, ko govorimo o problemih inflacije in govorite o tem, da s tem,
               ko smo dali najrevnejšim 30 evrov na mesec, nismo storili nič. V isti sapi rečete,
               gre za ušivih sedem tisoč tolarjev oziroma 30 evrov. Če jih pa pomnožimo z vsemi
               tistimi, ki so ta znesek morali plačevati, in to zadevo skumuliramo v nek žep, pa
               vidimo, kje se je ta zgodba in na kakšen način odvijala. Skratka, bil je odpravljen
               nepotreben strošek, bil je narejen ukrep, ki je dober in kljub temu smo takrat
               poslušali silne razprave o tem, kakšno nasilje delamo na tem področju.</p>
               <p>Podobno je bilo pri potnih listih. Sedanji, tehnološko bolj zahteven potni list
               stane manj kot prejšnji, ki ga je izdelovalo podjetje z letalskim imenom. To so
               dejstva, preverljiva dejstva, gospodje. Ampak takrat ni bilo nobene interpelacije,
               ker bi bilo potrebno interpelirati nekoga, ki ga ni bilo že dolgo več na tem
               položaju.</p>
               <p>Potem poslušamo o družini gospe Jelke Strojan. Izredno podjetna družina. Mislim, da
               je v zadnjih letih to najbolj podjetna družina v tej državi. Redko sem slišal v
               življenju za kakšno družino, ki bi bila tako podjetna. Ampak očitati ministru, da je
               to družino preselil iz nekega kraja v drug kraj, ob tem ko so dejstva, ki smo jih
               premlevali na ne vem kolikih komisijah, govorila drugače, ko so govorila o tem, da je
               ministrstvo za notranje zadeve zagotovilo javni red in mir, zaščitilo premoženje
               ljudi in njihovo varnost. To se je zgodilo. In mogoče je bilo stokrat povedano, da so
               gospe in gospodje sami odšli drugam. Vsak si po ustavi svobodno izbere mesto, kjer bo
               bival. Je pa res, da je nek vaš kolega, ki se mi zdaj smeji, na seji občinskega sveta
               ni dal veta na sklep občinskega sveta, ki je sprejel sklep, da se pa ta družina ne
               sme naseliti na območje njihove občine. Ne sme naseliti. Ustava pravi, vsak si
               svobodno izbira mesto svojega bivanja. To pa ni bilo sporno in o tem nismo
               razpravljali na nobeni od komisij v tem Državnem zboru, ne v tem parlamentu. Res, da
               je pozneje bil ta sklep odpravljen, po številnih pritiskih in ko ga je verjetno šef
               poslanske skupine tudi poklical na pogovor. Ampak to so dejstva, to so dejstva, ki
               jih govorim zaradi tega, ker gre za velikansko sprenevedanje pri teh stvareh, ker gre
               za merjenje istih stvari z različnimi vatli in mislim, da moramo biti pri teh zadevah
               objektivni in se ne smemo sprenevedati.</p>
               <p>Tudi glede tistih ljudi, ki si v letu 1992 niso uredili statusa. Niso si uredili
               statusa. Odločbe Ustavnega sodišča so hodile kasneje. Takrat je veljala neka
               zakonodaja in po tisti zakonodaji je bilo potrebno operativno delovati. In prav je,
               da bi se ta problem uredil po tolikih letih na takšen način, da se o tem politično
               zmeni celoten Državni zbor, zato ustavni zakon. Zaradi tega dogovora, ki bi preprečil
               nadaljnje konflikte, nadaljnja razdvajanja. In zaradi tega se je treba tudi na tej
               točki nehati sprenevedati. Dejansko takrat zadeve so bile urejene, vendar je Ustavno
               sodišče kasneje ugotovilo, da nekateri zakoni niso bili med seboj v skladju.</p>
               <p>Drži, da je interpelacija zakonito orodje opozicije in to orodje odgovorna opozicija
               uporablja tako, kot se orodje uporabljala. Orodje ponavadi uporabljamo za to, da z
               njim nekaj naredimo, da nekaj zgradimo, da nekaj popravimo, če je slabo. Ne pa, da
               okoli sebe mahamo, da vse okoli sebe razbijemo, zato da smo opazni in da nas drugi
               opazijo. In ta interpelacija je podobna temu slednjemu. Hvala lepa.</p>
            </sp>
            <sp who="SDZ4:KlavoraVasja">

               <speaker>PODPREDSEDNIK MAG. VASJA KLAVORA:</speaker>

               <p>Gospod Anderlič, replika.</p>
            </sp>
            <sp who="SDZ4:AnderličAnton">

               <speaker>ANTON ANDERLIČ:</speaker>

               <p>Samo eno pojasnilo, kajti tako grobega zavajanja pa pač ne gre prenašati. Jaz se
               nisem strinjal z nalepkami in je prav, da ste jih ukinili. Je pa res, da s tem, kar
               ste uvedli sedaj - in tukaj je minister govoril neresnico o pocenitvi. Ko prodaš
               avto, ne moreš zadržati svoje registrske tablice in je prenesti na avto naprej. Ni
               res, jaz sem avto registriral pred enim mesecem, zelo rad bi imel tisto registrsko
               tablico naprej, ki sem jo imel na treh avtomobilih. Ne, kupiti sem moral novo!
               Pojasnilo z Ministrstva za notranje zadeve, da to ne morem narediti, razen, ker je
               bila serijska, meni je bila serijsko všeč taka, kakršna je bila - na treh avtomobilih
               sem jo imel prej - razen, če bi imel tisto po naročilu, ki so neke prav čudne na
               <q>"puf"</q>, pa ne vem, kaj sem zadnjič bral tam notri. Če bi pa imel tisto, bi jo pa lahko
               prenesel naprej.</p>
               <p>In druga zgodba, ki se je zgodila s to vašo odločitvijo, ki pa je bila sprejeta v
               tem mandatu, s tem, ko mora iti registrska tablica z vozilom, kamorkoli po Sloveniji.
               Tam sem videl, po Ljubljani so se ljudje prepirali, so rekli, pa, kaj ti Štajerci, pa
               ne vem kateri parkirajo na našem parkirišču, v bistvu je pa eden iz tega bloka kupil
               avto z registracijo od ne vem kod. In sedaj ste v bistvu podražili registrske
               tablice. Verjemite mi. In na Ministrstvu za notranje zadeve mi je uradnik rekel,
               dajte, ko bomo dali predlog za spremembo, podprite to. Sem rekel, da bom. To je
               neumnost s strani vašega uradnika. Preverite, jaz sem pa registriral 7. novembra
               avto. In boste videli, da vsi tako delajo in da je toliko pomešanih registrskih
               tablic sedaj, da je koprskih - po štirih letih je treba zamenjati avto, ker drugače
               je lahko že nevaren. Po štirih letih je čisto spodobna doba, odvisno, kako kdo gleda
               na varnost in tako naprej. In tudi, kar se tehničnih pregledov tiče, gospod Černač.
               Že najmanj 10 let ni bilo, prej ni bilo tri leta tehničnega pregleda potrebno in
               sedaj ga ni treba štiri leta, ker ste eno leto podaljšali, to je vse. In ne zavajati,
               lepo vas prosim, ne zavajati, to so dejstva. Jaz se na to slučajno malo bolj spoznam,
               ker sem tudi ljubitelj, kako se reče temu, voznega parka in avtomobilskih dirk in
               podobno.</p>
            </sp>
            <sp who="SDZ4:KlavoraVasja">

               <speaker>PODPREDSEDNIK MAG. VASJA KLAVORA:</speaker>

               <p>Hvala lepa. Čestitam vam za nov avto, gospod Anderlič.</p>
            </sp>
            <sp who="SDZ4:AnderličAnton">

               <speaker>ANTON ANDERLIČ:</speaker>

               <p>Staro za staro se enako ne da.</p>
            </sp>
            <sp who="SDZ4:KlavoraVasja">

               <speaker>PODPREDSEDNIK MAG. VASJA KLAVORA:</speaker>

               <p>Gospod mag. Cvikl, imate besedo.</p>
            </sp>
            <sp who="SDZ4:CviklMilanMartin">

               <speaker>MAG. MILAN M. CVIKL:</speaker>

               <p>Hvala lepa za besedo. Moram replicirati kolegu Černaču in mu čestitati, da so skupaj
               z ministrom odpravili nalepke, vendar vas to ne opravičuje, da zanikate našo možnost
               interpelacije, če opozarjamo ministra, da pa ni aktiven v protikoruptivnem delovanju
               in mu pri tem celo pomagate, gospod Černač. Vi ste nekaj ur na seji branili tiste, ki
               so v žep dali četrt milijona za davčno svetovanje pri električnih kablih, ki so za
               milijon 400 tisoč evrov izvajali helikopterske prevoze in ki so za milijon in pol
               evrov naredili poravnave pri PUH-u. Vse so to koruptivna dejanja.</p>
               <p>Mi smo danes opozarjali, da je minister odpravil nalepke - in čestitke ministru za
               to. Jaz se ne spuščam, kakšne tablice kdo lahko ima, kdo ne. Ampak to ne pomeni, da
               pa je lahko MNZ, policija manj aktivna pri odpravljanju protikoruptivnih dejanj in za
               to gre pri tej interpelaciji, za to gre. In zato je interpelacija orodje, s katerim
               opozarjamo slovensko javnost, ministra na aktivnosti, kjer ni dobro deloval.</p>
               <p>In norčevati se iz podjetnosti družine Strojan, ki je edina družina, ki je bila v
               svobodni Sloveniji preseljena, kako se temu reče, ob spremstvu policije, namesto da
               bi jo policija zaščitila, to so milo rečeno stvari, ki nimajo veliko zveze, če ne
               drugega, s spoštovanjem pravice do izbire stanovanja. Ljudje so živeli na svoji
               zemlji in izseljeni so bili na vojaško območje. <gap n="..."/><stage xml:id="Redna-35-2008-02-05.stage8">/Izključen mikrofon./</stage><gap n="..."/></p>
            </sp>
            <sp who="SDZ4:KlavoraVasja">

               <speaker>PODPREDSEDNIK MAG. VASJA KLAVORA:</speaker>

               <p>Hvala lepa. Kdo je dvignil roko? Prosim.</p>
            </sp>
            <sp who="SDZ4:ČernačZvonko">

               <speaker>ZVONKO ČERNAČ:</speaker>

               <p>Hvala lepa. Verjamem, da niste slišali, spoštovani gospod podpredsednik, o čem sem
               jaz govoril in ste zaradi neupravičeno dali<gap n="...."/><stage xml:id="Redna-35-2008-02-05.stage9">/Oglašanje iz klopi./</stage> - če mi
               dovolite, proceduralno bi rad obrazložil - in ste zaradi tega neupravičeno dali na
               podlagi 70. člena Poslovnika Državnega zbora kolegu Cviklu besedo. Prosil bi, da se
               ta poslovnik, o katerem smo že večkrat govorili, spoštuje tako, kot je napisan. Jaz
               nisem govoril o nobeni Pediatrični kliniki in o nobenih kablih, sem pa pred časom
               gospodu Cviklu narisal graf, iz katerega mu je, če mu do sedaj ni jasno, razvidno
               lahko, da ne prihaja pri tej zadevi do nobenih javnih sredstev in da gre za čisto
               manipulacijo, če dve zasebni podjetji med seboj nekaj podpišeta. Sem pa na tej seji,
               o kateri on govori, tudi povedal, da če je bilo kaj drugega v davčnih postopkih
               narobe pri teh zadevah, pa pričakujem, da se bodo zadeve<gap n="...."/></p>
            </sp>
            <sp who="SDZ4:KlavoraVasja">

               <speaker>PODPREDSEDNIK MAG. VASJA KLAVORA:</speaker>

               <p>Hvala lepa.</p>
            </sp>
            <sp who="SDZ4:ČernačZvonko">

               <speaker>ZVONKO ČERNAČ:</speaker>

               <p><gap n="..."/> na pristojnih organih razčistile. Nisem še končal, gospod podpredsednik <gap n="..."/></p>
            </sp>
            <sp who="SDZ4:KlavoraVasja">

               <speaker>PODPREDSEDNIK MAG. VASJA KLAVORA:</speaker>

               <p>To ni proceduralno. To razpravljate.</p>
            </sp>
            <sp who="SDZ4:ČernačZvonko">

               <speaker>ZVONKO ČERNAČ:</speaker>

               <p>Je, je, je<gap n="..."/> naj pridem do konca.</p>
               <p>Rekel bi še to, da gospod Anderlič očitno ne ve, kdaj in katere zakone je sprejemal.
               Predlagal bi mu, da si jih pogleda. V bodoče pa predlagam, da se da besedo v skladu s
               70. členom Poslovnika, tako kot je Poslovnik tudi napisan<gap n="..."/></p>
            </sp>
            <sp who="SDZ4:KlavoraVasja">

               <speaker>PODPREDSEDNIK MAG. VASJA KLAVORA:</speaker>

               <p>Hvala lepa za poduk<gap n="..."/></p>
            </sp>
            <sp who="SDZ4:ČernačZvonko">

               <speaker>ZVONKO ČERNAČ:</speaker>

               <p><gap n="..."/>, ker drugače nimam možnosti na te neumnosti odgovarjati.</p>
            </sp>
            <sp who="SDZ4:KlavoraVasja">

               <speaker>PODPREDSEDNIK MAG. VASJA KLAVORA:</speaker>

               <p>Hvala lepa za poduk. Besedo ima gospod Franc Pukšič.</p>
            </sp>
            <sp who="SDZ4:PukšičFranc">

               <speaker>FRANC PUKŠIČ:</speaker>

               <p>Hvala lepa, gospod podpredsednik. Kolegice in kolegi, gospod minister! Pravzaprav v
               eni izmed pesmi je zapisano tudi takole: <q>"Kriv sem, ker sem živ."</q> Minister, ker si
               minister, si kriv in ker si tukaj, si interpeliran. Vse skupaj pa je pravzaprav zelo
               <q>"štosno"</q>, saj si kriv tudi zato, ker ne poznaš terena ne nekem območju enega kolega
               poslanca. Gospod minister, kriv si tudi zato, ker so pred 10 leti ukinili policijske
               postaje oziroma tako so se nekateri izrazili, niso se pa ukinjale policijske enote.
               Ampak ta interpelacija bi morala biti pravzaprav pred 10 leti enemu drugemu ministru,
               ki je bil takrat. Kriv si zato, ker nisi obvestil vseh občank in občanov, da na
               nekaterem področju policijska pisarna deluje samo dvakrat na teden, od 8. do 14. ure
               ali kaj jaz vem, katere ure, in še in še. Ali drugače povedano: za nekaj so te
               obsodili, za kar pravzaprav niti ni v opisu ne tvojega dela in ne policije. Obsojajo
               te za nekatere napake, ki pa so bile v sistemu prejšnjih 12 let narejene. Res pa je,
               da v tem mandatu pravzaprav vse te obtožbe iz interpelacije niso vredne niti
               poslanskega vprašanja, kaj šele obtožbe ministra, ki mora biti seveda takšna, da mu
               dokažeš, da je kršil zakon ali celo ustavo.</p>
               <p>Skratka, nič takšnega ni bilo, zato so vse te zgodbe prav čudne. Mogoče minister se,
               tako kot se pač postavlja vprašanje zakaj nekateri primeri niso rešeni. Da ni rešeno,
               ampak seveda v narekovaju, ker nekaj je stvar policije, tožilstva, potem pravosodje
               in tako dalje, tako imenovanega ropa v SKB. Rop v SKB še ni razrešen. Res pa je,
               minister to te pa tudi jaz obdolžujem, ker se nisi lotil razreševanja primera ropa v
               SD-ju. Tega se pa niti lotil nisi, ni ne policija. Tega se verjetno bojiš, ampak kaj
               hočemo.</p>
               <p>Če stopimo korak naprej v zvezi s toliko opevanim in toliko prepoznavnimi kraji, kot
               je Ambrus, kot je družina Mirka Strojana, bi pa za poznavanje problematike vendarle
               kolegom in kolegicam nekaj prebral. Mirko Strojan, Obvozna c. 100, objekt Dovješ,
               Ljubljana-Šentvid, POP TV izjava, in potem tudi njegov podpis: <q>"Podpisani Mirko
               Strojan izjavljam, da sem ogorčen nad obsodbami zoper ministra gospoda Mateja. V
               oddaji 24 UR sem slišal, da je gospod minister odgovoren za nepravilnosti v zvezi z
               varovanjem, spremljanjem in nadzorom moje družine. Odločno zanikam vse obtožbe, ker
               je moja družina v izrednih pogojih našega bivanja v Dečji vasi, ki so nastali po
               napadu na gospoda Šinkovca, zaprosilo gospoda ministra osebno za pomoč. Ob vsakem
               našem premiku smo prosili za varovanje policije in njihovo pomoč. V našem primeru ne
               vidim razloga, da bi gospod minister naredil karkoli, kar moja družina ne bi
               predhodno zaprosila ali odobrila vsako posredovanje. Ker so nam vaščani Ambrusa in
               okolice grozili, je bila pomoč policije nujna in neizbežna. Citiram izjave ene izmed
               groženj: Na grmado vas bomo dali in vse požgali. Prosim, da se moje pismo objavi in
               se očitki zoper ministra glede varovanja moje družine končajo."</q> To sem prebral zato,
               da bom naslednjim dvajsetih razpravljavcem iz opozicije, ki so še na vrsti za mano,
               do polnoči ali še mogoče dlje, omogočal, da pač ta primer izpustijo, skratka, da bodo
               imeli lažjo delo. No, in iz današnjega časopisa Delo piše takole: <q>"Ambrušani v
               peticiji zavračajo očitke o diskriminaciji. Prebivalci Ambrusa in okoliških krajev so
               v Državni zbor posredovali peticijo, podpisalo jo je 959 krajanov, v kateri zavračajo
               očitke o nestrpnosti in diskriminaciji do Romov. Obenem poudarjajo,"</q> <gap n="..."/><stage xml:id="Redna-35-2008-02-05.stage10">/Oglašanje iz
               ozadja/</stage><gap n="..."/> Ja poslušaj, ampak veš kaj, tebi je potrebno večkrat povedati, pa se še te
               vedno ne prime. Žal. Pa tudi nimam nič nobenega upanja, da se kdaj bo. Bi pa
               pričakoval, da bi predsedujoči ta čas, ko jaz govorim, pustil mene pri besedi in
               kolega Toneta utišal. <q>"Obenem poudarjajo, da sta v dolgotrajnem iskanju ustrezne
               rešitve policija in notranji minister Dragotin Mate naredila vse, da konflikt ni
               prerasel v še hujše zaostrovanje razmer. Prebivalci Ambrusa in številnih okoliških
               krajev smo že 15 let zaradi nenehnih kraj premoženja..."</q> in tako dalje. In potem
               pravijo takole, da so glavno krivdo za takšno stanje so pripisali organom pregona, ki
               morajo prvi ukrepati pri kršenju zakona, čeprav svojo odgovornost nosijo tudi sodstvo
               in socialne službe. Kolegice in kolegi, Ambrus in Strojanovi se niso zgodili temu
               ministru, ker z nastopom funkcije jih ni pripeljal s sabo od koderkoli, ampak Ambrus
               in Strojanovi so seveda posledica nereševanja zapletenih, konfliktnih, neprijetnih
               situacij v naši državi. To seveda ni edini primer in prejšnja vlada v času Liberalne
               demokracije in Združene liste se takšnih problemov ni lotevala. In sedaj je minister
               kriv in ta Vlada tega, da so ta problem rešili tako, da tako eni in drugi, tako
               Strojanovi kot stanovalci Ambrusa, torej Ambrušani, napišejo eni in drugi pozitivne
               dobre besede o ministru in o policiji. Eni in drugi so bili zadovoljni, da se je ta
               problem rešil. Ja minister, potem pa res nisi pravi minister, ker ministri morajo
               delati nepravilnosti, ker ministri morajo delati vse drugo, razen tisto, kar bi bilo
               dobro za državljanke in državljane! Veš minister, če bi bil pravi minister, potem bi
               bil takšen kot opozicijski poslanci, ko zavrnejo to, da bi se ta država skladno
               razvijala. Ti so pač zavrnili zakon o skladnem regionalnem razvoju in seveda minister
               ti, ki si delal torej za dobrobit teh državljank in državljanov, si žal interpeliran.</p>
               <p>In še nekaj, preden končam. Izgleda pa, da za to interpelacijo, ki - tako kot sem že
               omenil - ni vredna niti poslanskih vprašanj, očitno ne stojijo poslanske skupina
               oziroma prvopodpisana Poslanska skupina Zares je sedaj prisotna, torej v tem trenutku
               že z dvema sedminama, ko sem začel z razpravo je bila prisotna z eno sedmino svojih
               poslank in poslancev. Izgleda, kot da je to nek projekt nekoga drugega, da je to
               projekt nekoga, ki je bil naročen in je nekatere poslance iz opozicije, tako kot jim
               je bilo že ob nekaterih drugih glasovanjih, sram. In se govori to, da naredijo nekaj,
               pred mikrofoni govorijo zopet nekaj drugega, dejansko pa mislijo drugače, kar se pri
               nekaterih pokaže tudi pri glasovanju. No, kolegice in kolegi, prav to je elementarni
               problem naše demokracije. Prav to, da se sprenevedamo, ko smo pred kamerami, in da se
               sprenevedamo, ko nastopamo tukaj v Državnem zboru in da vedno nismo korektni, nismo
               pošteni, predvsem sami do sebe. Delamo nekaj, kar nas nekdo v nekaj prisiljuje. Žal
               vas je veliko takšnih, žal, hvala bogu sam nikoli nisem bil, nikoli ne bom in to
               pošteno držo, trdo hrbtenico tudi takrat, ko ni enostavno, je pomembno če to znaš
               prenesti. Verjamem, da bomo na osnovi tega, kar so danes državljanke in državljani
               slišali, se znali odločiti tudi o tem dobrem delu, katerega si predstavil. Eden od
               poslancev ti je očital, da si menda zunaj govoril oziroma je poslanski kolega Drobnič
               omenil, da si predstavil in izkoristil tisti čas za opravljanje dobrega dela. Ja, saj
               problem je, ker nisi imel povedati kaj slabega! Če je Drobnič, sam nisem slišal, to
               povedal, je povedal samo resnico. In prav je, da je to opozicijskim poslancem
               povedal. Nekaterim, tako kot sem rekel, je potrebno večkrat ponavljati in določene
               stvari razložiti. Takšne stvari so dobre resnično za vse državljanke in državljane,
               seveda pa se nekateri izvoljeni odločijo drugače in mislijo, da so bolj pametni od
               vseh ostalih oziroma bolj papeški od papeža. Pa vendarle, je ta rok trajanja te
               <q>"papežosti nad papeštvom"</q>, hvala bogu, zelo kratek. Vsake štiri leta državljani in
               državljani v tem zboru zamenjajo približno 50 do 60% poslank in poslancev. Prav
               imajo. Prepričan sem celo, da bodo letos v jeseni zamenjali še večji delež, ker si
               resnično marsikdo s svojim delom tega ne zasluži.</p>
               <p>Zaključil bom pa s tem. Gospe in gospodje, ljudi je potrebno ocenjevati po njihovih
               dejanjih. Minister, mi te ocenjujemo, da si delal v tem mandatu odlično. Skoraj bi si
               upal trditi, da te za nagrado, zato ker si bil dober delavec v tem mandatu, še čaka
               en mandat ministrovanja. Naj ti bo prav.</p>
            </sp>
            <sp who="SDZ4:PečeSašo">

               <speaker>PODPRESEDNIK SAŠO PEČE:</speaker>

               <p>Prosim za mir v dvorani. Po ustaljeni praksi ima besedo samo govornik. Prosim, če to
               upoštevate. K proceduralnemu predlogu pa se je prijavil kolega Školč. Izvolite.</p>
            </sp>
            <sp who="SDZ4:ŠkolčJožef">

               <speaker>JOŽEF ŠKOLČ:</speaker>

               <p>Hvala lepa, gospod podpredsednik. Ko tako poslušam svojega poslanskega kolega
               gospoda Pukšiča, potem se mi minister ne smili toliko zaradi obrambe, ampak zaradi
               vsega tega, kar mora v svojo obrambo poslušati. Tiste očitke, ki so, pa z njimi ni
               mogoče opraviti na način, kot smo tu poslušali.</p>
               <p>Tu se kar naprej ponavlja, da gre za prazne obtožbe. Na določene stvari pa vseeno še
               nismo slišali odgovora. Mogoče minister Mate spretno prevrača besede, ampak bom še
               enkrat ponovil. Pri volilnih imenikih ga obtožujemo malomarnosti. On pravi, da jih je
               po službeni dolžnosti vpisal 73.000, oprostite, sedaj za tiste tam. Pokazalo se je,
               da 22.000 teh po službeni dolžnosti vpisanih nima niti locirane države, od tam naprej
               je število padalo krepko proti <gap n="..."/></p>
            </sp>
            <sp who="SDZ4:PečeSašo">

               <speaker>PODPREDSEDNIK SAŠO PEČE:</speaker>

               <p>Kolega Školč, dovolite, samo da vprašam. Govorite kot predlagatelj ali
               proceduralno?</p>
            </sp>
            <sp who="SDZ4:ŠkolčJožef">

               <speaker>JOŽEF ŠKOLČ:</speaker>

               <p>Kot predlagatelj, saj drugače<gap n="..."/></p>
            </sp>
            <sp who="SDZ4:PečeSašo">

               <speaker>PODPREDSEDNIK SAŠO PEČE:</speaker>

               <p>Ste podpisani. Imate besedo, izvolite.</p>
            </sp>
            <sp who="SDZ4:ŠkolčJožef">

               <speaker>JOŽEF ŠKOLČ:</speaker>

               <p>Kot gospod, ki trenutno vodi Državni zbor, bi to že morali vedeti.</p>
            </sp>
            <sp who="SDZ4:PečeSašo">

               <speaker>PODPREDSEDNIK SAŠO PEČE:</speaker>

               <p>Nadaljujte, beseda je vaša.</p>
            </sp>
            <sp who="SDZ4:ŠkolčJožef">

               <speaker>JOŽEF ŠKOLČ:</speaker>

               <p>Hvala lepa. Torej, gre za to, da jih je minister 22.000 vpisal v imenik, ne da bi
               imeli vse podatke, ki so potrebni za vpis v imenik. Kasneje se jih je odštelo še
               veliko in od vseh, ki so jih poslali, se je pokazalo, da jih 10.000 pravzaprav ni
               zadelo naslovnika. O tem sem prej govoril. Seveda je to malomarnost in nič drugega
               pri sestavi imenika.</p>
               <p>Drugo je vprašanje, da to pošilja volilna komisija in tako naprej. Za izvedbo
               volitev ni minister dolžan. Ampak take vrste malomarnost povzroča po eni strani
               velike stroške, po drugi strani pa povzroča vprašanja in po tretji strani dvome v to,
               da so lahko volitve povsem korektno izpeljane. Tu nismo dobili odgovora. Kar naprej
               poslušamo, da naj bi interpelatorji v enem trenutku zahtevali od ministra več navodil
               policiji, drugič pa manj. Gre za ta znameniti obrat, ko govorimo o <gap n="..."/></p>
            </sp>
            <sp who="SDZ4:PečeSašo">

               <speaker>PODPREDSEDNIK SAŠO PEČE:</speaker>

               <p>Gospod Školč, dovolite, za razliko od vas, nočem biti nesramen, ampak k besedi ste
               se prijavili proceduralno, zato vam je čas tekel v okviru proceduralnega, zato imate
               trenutno že minus. Prosim, če se izklopite in se še enkrat prijavite, da vam čas
               poteka v okviru predlagatelja. Za vse ostale govornike pa prosim, če ste toliko
               korektni, ne samo do mene, kar vem, da niste, ampak predvsem do strokovnih služb v
               okviru Državnega zbora in kadar govorite, najsibo proceduralno, predlagatelju vedno
               poveste, v imenu koga govorite. Prosim, da upoštevate to stopnjo tolerance in da ste
               v prihodnje bolj tolerantni. Hvala lepa. Kolega Pavle Gantar, vi ste želeli besedo. V
               kateri obliki?</p>
            </sp>
            <sp who="SDZ4:GantarPavel">

               <speaker>DR. PAVEL GANTAR:</speaker>

               <p>Želel sem kot predlagatelj.</p>
            </sp>
            <sp who="SDZ4:PečeSašo">

               <speaker>PODPREDSEDNIK SAŠO PEČE:</speaker>

               <p>Imate besedo.</p>
            </sp>
            <sp who="SDZ4:GantarPavel">

               <speaker>DR. PAVEL GANTAR:</speaker>

               <p>Hvala lepa. Moram reči, da se v teh zadnjih razpravah, v teh večernih urah že res
               nekoliko zabavam, čeprav se ne bi smel, ker predlagamo opozicijo. Medtem ko v
               opoziciji poskušamo dejansko razpravljati o nekaterih argumentih in dejstvih v
               odgovorih, ki nam jih je minister dal, pa vladajoča pozicija tu v sredini, po treh
               letih še vedno rohni, kot da bi bila dejansko v opoziciji. Obnaša se, kot da bi bila
               opozicija, in se ji zdi, da je glavni cilj napada tistih, ki so predložili
               interpelacijo, da se napada, ne pa razpravljanje o tem, kaj dejansko je res, kaj ni
               res, kaj se dogaja in kaj se ne dogaja. Ampak dejstvo je, da se mi slika sestavi po
               tem, kar sem slišal od gospoda Pukšiča, se mi slika sestavi, ko sem slišal še enega
               predhodnega govornika, ki je pravzaprav pohvalil to interpelacijo in ki je povedal,
               da je zelo vesel, če ministra grajajo in kritizirajo, ker bolj ko ga kritizirajo,
               bolj je to dokaz, da je minister res dober. Navsezadnje, če je to dokaz, da je dober
               minister, ko mu mi očitamo to in ono, če je to dokaz, potem se moramo navsezadnje
               vprašati - navsezadnje me bo minister še zaprosil, da naj ga grajam, da naj mu kaj
               očitam, da naj ga, v narekovaju, <q>"napadam"</q>. Teoretiki zarote bodo nemara celo
               verjeli, da nas je - zopet se vračam na Pukšiča - potem on, minister, nagovoril, da
               napišemo interpelacijo. Saj je nekaj zadaj, je rekel ta naš kolega.</p>
               <p>Ne samo, da nas je zaprosil, da vložimo interpelacijo, nemara nam jo je celo sam
               napisal. Ker pa je večinsko mnenje tu notri, da je interpelacija slaba, je pa to
               slabo znamenje za ministra in minister navsezadnje po teh argumentacijah niti ni tako
               dober. In na koncu, ko pridemo do tega, sledi še grožnja ministru, da bo moral biti
               zato, ker ni tako dober, še 4 leta minister. Res dosti žalostna usoda se mu obeta,
               neodvisno glede na izid te interpelacije. Hvala lepa.</p>
            </sp>
            <sp who="SDZ4:PečeSašo">

               <speaker>PODPREDSEDNIK SAŠO PEČE:</speaker>

               <p>Hvala lepa. Nadaljujemo na podlagi seznama prijavljenih. K besedi vabim poslanca
               Martina Mikoliča.</p>
            </sp>
            <sp who="SDZ4:MikoličMartin">

               <speaker>MARTIN MIKOLIČ:</speaker>

               <p>Hvala za besedo in lepo pozdravljeni. 12 ur že razpravljamo o tej interpelaciji.
               Moram povedati, da sem bil večino tega časa bil prisoten in če potegnem nek rezime
               glede razprav predlagateljev, res dobim nek tak občutek, kot je sedaj pred menoj
               kolega Gantar rekel. Edino s to razliko, da prav gotovo bi najbrž malo boljšo
               interpelacijo napisali v poziciji, kot je pa ta; z večjimi argumenti, če bi hoteli pa
               res koga odstraniti. Imam občutek, glede na vso razpravo predlagateljev, pa tudi
               ostalih opozicijskih poslancev, da ne vem, ali ste hoteli hvaliti ministra ali ga
               kritizirati. Sicer to je bilo s tega vidika pravzaprav še najbolj pozitivno glede te
               interpelacije. Ne vem, ali vas peče veste, da niste v pravem trenutku se odločili za
               interpelacijo do ministra Mateja, glede na to, da je vsak, ki je razpravljal s strani
               predlagatelja, med ostalim tudi pohvalil ministra, koliko je bilo dobro narejenega.
               To vam štejem v pozitivno, ker ste vsaj bili odkriti, pa <q>"enih par cvetk"</q>. Jaz
               mislim, da bo o tem skrbel tudi minister glede na to koliko je kadra na Ministrstvu
               za notranje zadeve, v primerjavi s tistim kadrom, ki je bil v preteklem mandatu. Saj
               vemo, da je bilo res v preteklem mandatu Ministrstvo za notranje zadeve, v sklopu
               katerega ministrstva je bilo tudi nekako lokalna samouprava, ali pa tisto, kar se
               danes dogaja na Ministrstvu za javno upravo.</p>
               <p>Poglejte, tisti, ki poznamo zadeve ali kadre, ali tisti, ki sodelujemo ali moramo
               sodelovati tudi z vidika lokalne samouprave s posameznimi resornimi ministrstvi,
               jasno vemo, kje so danes ti kadri. Na Ministrstvu za lokalno samoupravo so vsi tisti,
               ki so takrat bili pod Ministrstvom za notranje zadeve oziroma takrat je bila celo
               služba oziroma direktorat za lokalno samoupravo. In ti ljudje so danes pri ministru
               Žagarju. Pod ministra Viranta pa spadajo tisti, ki se pač danes so pod tem
               ministrstvom, celo ta vladni servis skupnih služb, ki je nekoč obstajal, je sedaj pod
               ministra Viranta. Tako, da danes razlagati, da ima minister, ki je argumentirano tudi
               povedal, kako se je naredilo, da lahko nekdo trdi danes, da se je lahko toliko
               naredilo glede na to, da mu je ostalo kadra, ki je nekoč tri funkcije opravljal bivši
               minister, da danes pa samo eno, samo tisto, kar se tiče Ministrstva za notranje
               zadeve - to je pa malo za lase privlečeno. Mislim, da je kolega Kumer o tem
               razpravljal.</p>
               <p>Nespoštovanje zakonodaje. Poglejte, jaz sem trdno prepričan, da vsa tista
               zakonodaja, ki je bila v Državnem zboru, pa bodisi sedanja, stara, je bila prej
               sprejeta, prav gotovo jo je minister Mate tudi spoštoval in izvrševal. Nespoštovanja
               zakonodaje, mislim, da je kolega Pukšič prej začel glede pokrajinske zakonodaje. Mi
               smo sprejeli ustavni zakon, da bomo ustanovili pokrajine. Ali bomo sedaj, glede na
               to, da ste zadnjič glasovali proti, interpelacijo vložili proti ministru Žagarju? In
               boste rekli: <q>"Butasti primer."</q> Ampak se mi zdi enako butasto kot tisto, ki ste
               primerjali primer Ambrusa oziroma Strojanovih in primer Pluta. Nekateri ste na eni
               strani trdili, da je nekje policija preveč kompetenc si vzela, če lahko tako rečem,
               na drugi strani pa premalo. Ne vem, če bo na vidiku nek dogodek, ali bomo zakonodajna
               veja oblasti tukaj najprej dopoldan odločali, kako bo izvršna veja oblasti popoldan
               posredovala, ali v kakšnih kompetencah? Ali se bomo o tem mi odločali ali bo to
               odločal organ v sestavi oziroma ta, ki spada pod ministra Mateja? Se pa tudi sam
               strinjam, da zadeve niso enostavne. Minister oziroma policija je pred veliko
               odločitvijo, kako posredovati. Tu z vidika obsojanja nekoga, ali je dovolj, če lahko
               rečem, agresivno ali premalo agresivno, ali si preveč pooblastil v določenih primerih
               prilastil, je dokaj delikatna zadeva. S tega vidika, glede na vse tisto, kar se je
               dogajalo, navajati ali vlagati interpelacijo se mi zdi, da je dokaj nekorektno.</p>
               <p>Svet za preventivo in vzgojo v cestnem prometu - ne vem, o čem govorite, to smo že
               poslušali par mesecev nazaj. Svet za preventivo in vzgojo v cestnem prometu, kolikor
               jaz vem, tudi na vseh lokalnih nivojih normalno naprej dela.</p>
               <p>Glede volilne evidence, to bi že morali zdavnaj narediti. Govorimo o človekovih
               pravicah. Ne vem, kaj je bilo spornega tistega, kar smo sprejeli tukaj v tem Državnem
               zboru <gap n="..."/><stage xml:id="Redna-35-2008-02-05.stage11">/Opozorilni znak za konec razprave./</stage> in to smo morali narediti.</p>
               <p>Jaz vsekakor bom glasoval proti interpelaciji. Še sreča, da so v izolski bolnišnici
               našli polža, ne človeškega tkiva drugače bi najbrž<gap n="..."/> <stage xml:id="Redna-35-2008-02-05.stage12">/Izključen mikrofon./</stage></p>
            </sp>
            <sp who="SDZ4:PečeSašo">

               <speaker>PODPREDSEDNIK SAŠO PEČE:</speaker>

               <p>Hvala lepa. K besedi vabim poslanko Majdo Potrata. Izvolite!</p>
            </sp>
            <sp who="SDZ4:PotrataMajda">

               <speaker>MAG. MAJDA POTRATA:</speaker>

               <p>Hvala za besedo. Spoštovani gospod minister, poslanke in poslanci! Za nami je res
               nekaj ur razpravljanja in verjetno se je marsikomu zameglilo razsojanje tistega, kar
               je v interpelaciji, pa kar je ob interpelaciji bilo povedanega, celo občutek za
               verzifikacijo se je nekaterim izgubil.</p>
               <p>Rada bi v uvodu povedala, da interpelacije nisem podpisala, bom pa za interpelacijo
               proti delu ministra Mateja glasovala. Spoštovani gospod minister, dano mi je bilo v
               tem vašem nastopu spoznati vaše retorične spretnosti. Žal pa moram reči, da niste v
               meni vzbudili nič več zaupanja v retoriko, kot veščino manipuliranja z besedami do
               tistih, ki so jim besede namenjene. Ko ste se obrnili na poslušalke in poslušalce,
               ste rekli, da morate povedati, kaj je interpelacija. Interpelacija je obravnavana v
               Poslovniku Državnega zbora v 250. členu v prvem odstavku, kjer dobesedno piše,
               <q>"najmanj 10 poslancev lahko vloži interpelacijo o delu vlade ali posameznega
               ministra."</q> Se pravi, o delu, nikjer ni v členih, ki so namenjeni interpelaciji,
               govora o tem, da je lahko povod ali vzrok za interpelacijo zgolj kršitev zakona,
               kajti tudi prvi odstavek 253. člena govori o tem, da lahko predlagatelji
               interpelacije potem predlagajo sklep, ki govori o oceni vlade ali oceni dela
               ministra. Delo je torej tisto, o katerem je mogoče v interpelaciji razpravljati, in
               zagotovo je resor, ki ga pokrivate, zelo obsežen. Če bi ga skušala strniti v eno samo
               besedo, ki je ključna za delo ministra za notranje zadeve, potem je zagotovo varnost
               ključna beseda, v vseh različnih pojavnih oblikah, da tako rečem, v vseh različnih
               razsežnostih, ampak tisto, kar mene v zvezi z varnostjo najbolj vznemirja, je to, da
               takrat, kadar ljudje razmišljamo o varnosti, se moramo pogosto tudi odločati tudi o
               tem, kako bomo zarisali mejo med varnostjo in med spoštovanjem človekovih pravic.
               Zato se bom v razpravi v glavnem držala tistih stvari, ki ravno to področje
               človekovih pravic pokrivajo. In, ko sem govorila o tem, da ste spreten retorik, sem
               mislila na tisti del, ki ni v interpelaciji zapisan, ste se ga pa sami dotaknili in
               zato ga bom tudi sama kot ilustracijo uporabila.</p>
               <p>Rekli ste, da opozicijski poslanke in poslanci govorimo o izbrisanih. Vi bi zanje
               raje uporabili oznako <q>"osebe, ki si niso uredile statusa bivanja."</q> Če bi predlagali
               namesto tega, da so to osebe brez urejenega statusa bivanja, bi vaš obrat ali oznako
               štela še za nevtralno. Tukaj pa ste naredili tisto, kar je iz vašega ravnanja in
               urejanja zakonodaje popolnoma jasno, da ne moremo priti blizu si pri razreševanju
               težav, problemov in ustavne odločbe o izbrisanih. Namreč, vi ste njim pripisali
               odgovornost, ker so to osebe, ki si niso uredile, oni so torej krivi, oni so
               ožigasani. Že pa je bilo ugotovljeno, da jim je bila storjena krivica. Podobno
               spretno ste se otresli v svojem odgovoru na interpelacijo tudi v tistem delu, ko je
               govora o opazovanju, tajnem opazovanju. Resda pravite, da je <q>"opazovanje oblika dela
               policije, katere namen je,"</q> in potem še vse naprej pojasnjujete, kaj je namen te
               oblike dela, in potem pravite tudi, da <q>"glede domnevno nezakonitega izvajana
               prikritih metod in sredstev podajate naslednji odgovor: Policija je vse naloge
               opravila izključno v okviru predpisov in pooblastil..."</q> - in zdaj pride zanimivo
               pojasnilo. Zabeležke v dnevniku dogodkov na Policijski upravi Postojna niso bile
               tajne - dobro, niso bile tajne, saj so bile tudi objavljene, sam zapis pa je zaradi
               zgoščenosti dogodkov običajno hiter in kratek povzetek dogodka, ki se je zgodil, ali
               naročila, ki je bilo posredovano. Terminologija, ki se v navedenih <stage xml:id="Redna-35-2008-02-05.stage13">(zapisih, bi
               moralo biti)</stage> uporablja, ni predpisana. To je pravzaprav zamegljevanje dejstva. In če
               bi naredila analogijo z nekim drugim primerom, ki smo ga imeli na Komisiji za
               peticije ter za človekove pravice in enake možnosti, vam poslanka oziroma poslanki in
               poslanca iz koalicija ne bi pritrdila, ker tam opazovanja kot metode niso priznali.
               Ampak pustimo zdaj analogije, ker mislim, da vsega res povprek ni mogoče primerjati.</p>
               <p>Tisto, kar bi vam vseeno rada, pa v zvezi z Ambrusom in to 4. točko sam očitala, kot
               jasen dokaz prekoračitve pooblastil, pa so dogodki v znameniti noči, ki je nisem
               spremljala ne po rumenem tisku, zato ker sem si o dogodku ustvarila sodbo po zapisih
               v treh največjih slovenskih dnevnikih in po poročilu na nacionalki. Če so zdaj to
               rumeni mediji, potem je treba odpreti kakšno drugo razpravo, ampak po vsem tem, kar
               sem tam videla, sem jasno slišala, da ste po megafonu zbranim Ambrušanom in
               okoličanom zagotovili, da se družina Strojan na svoje ozemlje ne bo nikoli več
               vrnila. In to je eklatantna prekoračitev vaših pooblastil in to je tisto, kar vam jaz
               očitam. Strojani so bili prvi v tej državi, ki jim je bila odvzeta pravica do
               bivališča, res da z vašim pojasnjevanjem, da so vas prosili, da jih odpeljete, tako
               kot nam je prej tudi obrazložil gospod Pukšič, da zdaj se vam pa zahvaljujejo za vse
               tisto, kar se je z njimi eno leto dogajalo, da so eno leto iskali novo bivališče. To
               je zdaj druga zgodba. Ampak tisto, kar ste naredili več, kot vam je bilo dovoljeno in
               za kar bi morali se opravičiti in priznati, da je bilo preveč, je to, da ste
               zagotovili zbranim Ambrušanom, da se tja ne bodo nikoli več vrnili. Jaz vem, da je
               enako zagotovilo, da ne bodo prišli v Grosuplje, dal tudi predsednik Vlade. O tem se
               javno ne govori. Ampak to so stvari, ki so kršitev temeljne človekove pravice do
               pravice izbire bivanja. In enako se je dogajalo tudi v Postojni, ker si ne znam
               predstavljati, da je bilo vse, kar se je tam dogajalo, v Postojni, in kar sem tudi
               spet videla po javni televiziji - nožice iz avtomobila v poznih večernih urah, ko je
               policija ustavila avtomobile in zdaj tu piše, da je <q>"policija ustavljala zaradi
               kršitve predpisov o varnosti cestnega prometa, vožnja brez vozniškega dovoljenja,
               večje število oseb v vozilu, kot je to dovoljeno, vožnja brez prometnega dovoljenja."</q>
               Ampak dejstvo je bilo, da ste takrat ustavljali na cesti zato, ker so hoteli iti v
               svoj kraj bivanja. Jaz ne vem, kako lahko prepričujete javnost, da so se prostovoljno
               odrekli kraju bivanja, ko so se pa v svoj kraj bivanja želeli vrniti in ko smo po
               javnem mediju mi vsi skupaj tudi gledali zame nedopustno podcenjevanje predsednika
               države, ki je peljal kontejner v tisti zimski noči pred božičem. Vse to so stvari -
               poleg tistega, da ste vi ukrepali ali govorili namesto policije -, ki so zame
               zadosten razlog za to, da bi vendarle ugotovili, da vse v vašem ravnanju ni tako
               brezmadežno. Jaz razumem, da bi nekateri, ki so šele prvi mandat v tem državnem zboru
               in menijo, da se je politika šele z njimi začela in imajo težave s časom, ne samo pri
               tem vlaganju interpelacije ampak tudi pri razporejanju zgodovinskih dogodkov, to je
               velika težava, ki smo ji pogosto priča, ampak da bi vendarle videli, kako je bistvo
               interpelacije ravno to opozoriti na napake v ravnanju.</p>
               <p>Jaz sem se osredinila samo na eno izmed njih zaradi tega, ker sem pač ob teh napakah
               ugotavljala, kako so človekove pravice lahko dobro tržno blago za nekatere, ker jih
               ščitijo kadar jim je to po volji in jih teptajo takrat, kadar je to njihov interes. Z
               večino, ki jo imajo koalicijski poslanci v vseh delovnih telesih zlahka preglasujejo
               opozicijo, zato to, kaj je bilo na kakšnem delovnem telesu ugotovljeno nima nobene
               teže tako kot, da ne bo pomote, ne očitam Ambrušanom in drugim iz okolice, da so 2.
               februarja zbrali 959 podpisov v podporo ministru Mateju, ker ima vsak v tej državi
               pravico pisati peticijo. Ne zdi pa se mi korektno, da koalicijski poslanci to
               peticijo zdaj uporabljajo kot sredstvo za dokazovanje, kako je minister ravnal prav.
               To pa je manipulacija za tiste, ki niste tega dopisa brali. V prvem odstavku je opis
               stanja petnajstih let, pravzaprav je najbolj zanimiva tista teza, ki pravi, da je
               bila izražena zahteva po dokončni ureditvi nevzdržnih razmer, saj dokončna ureditev
               je bila bistvena. Drugi odstavek je priznanje in zahvala ministru Mateju in potem
               sledi pravzaprav tisto, kar je razumljivo, da se tisti, ki so s svojim ravnanjem
               pripravili ministra Mateja, da jim je obljubil, česar jim ne bi smel obljubiti, da se
               zdaj pred slovensko javnostjo pokažejo kot zelo razumevajoči in tolerantni ljudje. To
               pa je signal, ki ga politika in odgovorni poslanci in poslanke, ki jim je mar za
               človekove pravice, v slovensko javnost ne bi smeli pošiljati. Hvala.</p>
            </sp>
            <sp who="SDZ4:PečeSašo">

               <speaker>PODPREDSEDNIK SAŠO PEČE:</speaker>

               <p>Hvala lepa tudi vam. V imenu predlagatelja, poslanski kolega Školč. Izvolite.</p>
            </sp>
            <sp who="SDZ4:ŠkolčJožef">

               <speaker>JOŽEF ŠKOLČ:</speaker>

               <p>Hvala lepa. Nadaljeval bom tam, kjer sem prej končal, po vaše proceduralno, se tudi
               opravičujem za nesporazum. Poglejte, ministru in zdaj bom poskušal biti čim bolj
               natančen, da ne bo več nesporazumov okrog tega, da enkrat zahtevamo, da se policija
               odmakne od nekih aktivnosti in minister od policije, drugič pa naj bi zahtevali ravno
               obratno. Ministru bom ponovil kakšni so očitki, kar se tiče primera Plut. Ministru tu
               očitamo hudo malomarnost in skrajno nepazljivost oziroma opustitev dolžne skrbnosti
               za varnost državljanov Republike Slovenije, ker pristojni organi zaradi napačne
               uporabe predpisov in slabega delovanja niso storili vsega, da bi slovenskemu
               državljanu Silvu Plutu, obtoženemu okrutnega umora v Republiki Srbiji, onemogočili
               storitev novega kaznivega dejanja posilstva in umora na grozovit način na ozemlju
               Republike Slovenije. Zavedam se, da je to zelo huda kvalifikacija. Na čem temelji? Na
               tem, da menimo, da je gospod Mate objektivno odgovoren za opustitev policijskega
               nadzora nad Silvom Plutom kot nevarno osebo, kljub razpisali Interpolovi tiralici za
               Plutom, zaradi storitve umora na grozovit način in pa drugih kaznivih dejanj.
               Nadalje, zaradi odpovedi instituta pogojnega odpusta in instituta mednarodne
               tiralice, ki je, posebej v tem primeru, izgubil svoj namen in še kršitev vrste
               zakonov. Seveda to niso stvari, ki bi si jih izmislila skupina desetih poslancev. Naj
               vas spomnim gospod minister in pa druge, ki nas obtožujete, da zlorabljamo to sejo,
               kaj so menili takrat o tem ljudje, ki so bili zagotovo kvalificirani.</p>
               <p>Gremo najprej k gospodu Bojanu Potočniku, nekdanjemu v.d. generalnega direktorja
               Policije. Kaj pravi? <q>"V primeru Plut je odpovedal sistem vodenja policije za
               delovanje katerega so odgovorni tisti, ki ga vodijo. To sta direktor Policije Romšek
               in minister Mate."</q></p>
               <p>Dušan Mohorko, nekdanji direktor Kriminalistične policije. <q>"Ni pomembno ali so
               podatki, na katerih temelji sum, uradni ali neuradni, ali so prišli s priporočeno
               pošto ali ne, policija mora ravnati enako kot da bi bilo kaznivo dejanje storjeno v
               Sloveniji. To pomeni vložitev ovadbe in zbiranje potrebnih dokazov."</q></p>
               <p>Marko Pogorevc, nekdanji generalni direktor Policije ocenjuje, da je imela policija
               več kot dovolj podatkov za utemeljen sum in bi morali Pluta pridržati, medtem pa od
               Srbije in Črne gore pridobiti vse potrebne dokumente. "Ko sem bil jaz generalni
               direktor policije, je imela policija pogoste sestanke s tožilstvom. S tožilci smo se
               strinjali, da je treba takšnega človeka nekako nadzirati, ko pride iz zapora. To so
               lahko povsem neformalno počeli vodje policijskih okolišev in kriminalisti, kjer je
               tak človek, ki je prišel iz zapora, živel itd.</p>
               <p>Poglejte, vsi ljudje, ki so kaj veljali v bližnji zgodovini slovenske policije,
               menijo, da pač policija in ministrstvo niso storili tistega, kar bi morali. To je to,
               kar očitamo ministru. On se v svojem odgovoru brani, da za nadzor nad osumljencem
               niso imeli nobene pravne podlage. Tu nastane tisti obrat, upam, da spet ne sedite na
               ušesih, kajti nekaj mesecev kasneje je policija lahko neovirano in v skladu z
               zakonom, tako pravi minister, tako pravi generalna državna tožilka, se pravi le nekaj
               mesecev kasneje, so lahko neovirano in v skladu z zakonom do potankosti registrirali
               vse aktivnosti pripadnikov, danes velikokrat omenjene družine. Vmes se predpisi niso
               spreminjali. Ne zahtevamo enkrat ene stvari, drugič druge. Ampak prvič očitamo, da
               ministrstvo in policija nekaj nista storila in bi morala in drugič, da je verjetno
               prekoračilo pooblastila in poseglo v zasebnost. To je to. Zato ne gre za noben
               preobrat. In na to bi rabili jasen odgovor.</p>
               <p>K tem velikim akcijam in zahvalam, ki sedaj prihajajo tako s strani družine Strojan
               kakor tudi od vseh slabih 1000 podpisnikov, postavljam še eno vprašanje.</p>
               <p>Gospod minister, koliko so vse te operacije dodatno stale policijo in slovensko
               državo? Podobno vprašanje so vam pred časom zastavili iz časopisa Dnevnik in zgleda,
               da je to hudo inkriminirano podjetje, kajti če že kdo govori z njimi je to razlog za
               hude obtožbe. Upam, da s tem, ko sem citiral njihovo vprašanje, ne bom deležen
               podobnih tretmajev, ampak tistega odgovora, ki ga kot poslanec lahko dobim. Hvala
               lepa.</p>
            </sp>
            <sp who="SDZ4:PečeSašo">

               <speaker>PODPREDSEDNIK SAŠO PEČE:</speaker>

               <p>Hvala lepa tudi vam. K besedi pa vabim poslanca Jakoba Presečnika. K besedi vabim
               poslanca Pojbiča. Izvolite, prosim.</p>
            </sp>
            <sp who="SDZ4:PojbičMarijan">

               <speaker>MARIJAN POJBIČ:</speaker>

               <p>Spoštovani! Na začetku mojega kratkega utemeljevanja, zakaj ne bom podprl
               interpelacije proti ministru za notranje zadeve, gospodu Dragutinu Mateju, moram zelo
               jasno povedati in poudariti, da je vložena interpelacija po moji oceni neutemeljena.
               Zakaj?</p>
               <p>Prvič, nedopustno in nespodobno in tudi če je legitimno, se mi zdi interpelirati
               ministra, ki je po moji oceni absolutno najboljši minister za notranje zadeve, kar
               smo jih imeli kadarkoli, od osamosvojitve Slovenije do danes. Posebej poudarjam, da
               je nesprejemljivo, da se to dogaja prav v času, ki je za Slovenijo, za slovensko
               vlado zgodovinski dogodek, ko Slovenija predseduje Evropski uniji.</p>
               <p>Drugič. V zgodovino Slovenije bo zapisano, da je prav ta minister tisti minister, ki
               je slovensko državo, ob izjemno zahtevnih pogajanjih in veliko politične modrosti
               dnevnega in nočnega garanja, pripeljal v schengen. To pomeni, da so na mejah z
               Evropsko unijo padle zapornice. Je edini minister, ki si je upal, ko je šlo za
               incident na meji s Hrvaško pri Hotizi, sprejeti odločitev, da brani celovitost
               slovenskega ozemlja z vsemi sredstvi. Je minister, ki je skupaj z generalnim
               direktorjem slovenske policije gospodom Romškom preprečil politizacijo slovenske
               policije. Je minister, ki se zavzema za svoje zaposlene, saj so bile pred njegovim
               prihodom na ministrstvo močno podhranjene plače, prav tako slaba tehnična
               opremljenost, slab vozni park. In ob takšnih pogojih doseči pri delu ministrstva
               rezultate, ki jih je v svojem odgovoru navedel minister, ni preprosto in si zato
               zagotovo ne zasluži interpelacije, ampak predvsem pohvale.</p>
               <p>In tretjič, spoštovane kolegice in spoštovani kolegi, gospod minister Mate je zame
               človek, ki je dokazal tudi posebno spoštljiv odnos, ne samo do zaposlenih v svojem
               ministrstvu, temveč tudi do Slovenk in Slovencev. Še nisem slišal, da bi na račun
               gospoda ministra Mateja in na njegovo delo padale kakršnekoli resne pripombe, razen
               tistih, po moji oceni neutemeljenih, ki so zapisane v interpelaciji in to z enim in
               edinim namenom in v dobro izbranem trenutku, da poskušate tisti, ki ste podpisniki te
               interpelacije na vsak način škodovati Republiki Sloveniji, ministru za notranje
               zadeve, Vladi Republike Slovenije, ker ne prenesete, da sta Vlad Republike Slovenije
               in minister uspešna pri vodenju EU, kakor tudi države Republike Slovenije. Prepričan
               sem, da državljanke in državljani Republike Slovenije zelo dobro prepoznajo tiste, ki
               jih zanima izključno samo vladavina v tej državi. Nekateri izmed vas, ki ste
               podpisniki te interpelacije, ste tudi v nekem trenutku zelo dobro pokazali koliko vam
               je mar za slovenski narod, ko ste zelo resno kritizirali odločno akcijo slovenske
               policije, ko je šlo za njeno odločno posredovanje pri Hotizi in ki je zelo uspešno
               preprečila incidente med družino Strojan in domačimi iz Ambrusa. Takrat ste si
               nekateri podpisniki te interpelacije želeli, da slovenska policija in gospod minister
               Mate pri svojem odgovornem delu ne bi bila uspešna, pa ste ostali praznih rok. In ko
               ste ugotovili, da vam ni uspelo prepričati slovenske javnosti, da sta delo ministra
               in Vlade slaba, ko je šlo za te dogodke, ste v interpelaciji navedli, kot enega od
               argumentov za interpelacijo, dogajanje v Ambrusu.</p>
               <p>Torej, kolegice in kolegi, spoštovani gospod minister Mate! Moja podpora vam gospod
               minister in vašemu delu je sedaj še trdnejša, saj so me vaši odgovori na vloženo
               interpelacijo in vaše preteklo delo prepričali, da ste minister, ki si zasluži vse
               spoštovanje in močno podporo pri uresničevanju plemenitih dejanj, ki jih nesebično in
               v skladu z zakonodajo izvajate in uresničujete v interesu državljank in državljanov
               Republike Slovenije. Hvala.</p>
            </sp>
            <sp who="SDZ4:PečeSašo">

               <speaker>PODPREDSEDNIK SAŠO PEČE:</speaker>

               <p>Hvala lepa. K besedi vabim poslanko Majdo Širco.</p>
            </sp>
            <sp who="SDZ4:ŠircaMajda">

               <speaker>MAJDA ŠIRCA:</speaker>

               <p>Hvala lepa. <q>"Mate go home"</q> - to so bili naslovi, ki so se pojavili pred
               interpelacijo. Se pravi, da interpelacija v številnih slovenskih medijih, ki so
               pozvali na odgovornost vaših dejanj. Danes in v interpelaciji so nekatera našteta, vi
               ste se odgovorom na očitana dejanja izmikali in v piarovskem času govorili o vsem
               drugem. Danes, potem, se pravi po 19. uri, pa ni bilo nobenega odgovora na zelo
               eksaktno postavljena vprašanja gospoda Petka, ki je spraševal o pogodbi, o natančnih
               vprašanjih okoli primera Plut. In če smo že pri primeru Plub dovolite, da vam tudi
               jaz postavim še eno dodatno vprašanje, ki izhaja iz domnev, da ste ponaredili oziroma
               da ste priredili poročilo izrednega nadzora nad postopki policije, ki so bili
               opravljeni znotraj MNZ-ja v primeru Plut. Vemo, da obstaja ena vaša interpretacija,
               ki govori o tem, da bi policija lahko delovala drugače, da je bila preveč usmerjena v
               mednarodno dejavnost in tako naprej, to natančno poznate.</p>
               <p>In o samem 16 strani dolgemu poročilu, ki prinaša drugačne izsledke. Takrat, ko ste
               na tiskovni konferenci predstavili izsledke poročila izrednega nadzora smo brali
               naslove, da policija v zadevi Plut ni storila vsega, da slovenska policija v primeru
               Plut ni storila vsega kar bi lahko, to je pokazal izredni nadzor Ministrstva za
               notranje zadeve. Sami ste to zagovarjali. Več vpletenih se je nad tem čudilo, tudi
               tisti, ki jih danes na policiji ni več. Torej, tudi o tem dvojnem poročilu oziroma
               domnevno prirejenem poročilu bi radi odgovor, ki naj bi potrjeval, da v primeru Plut
               ni šlo. Kakorkoli že, minister Mate, kakorkoli se bo danes glasovanje končalo,
               objektivna odgovornost bo prisotna. Z njo boste živeli, nekaj smrti je bilo. Mogoče
               jih nekaj ne bi smelo biti, če bi se ravnalo drugače, živeti bo treba s tem. Ne
               govorim, da bo treba živeti s tisto objektivno odgovornostjo, ki vam jo tudi jaz
               zamerim, ne, ali subjektivno s tem, ko so bile na schengenski, tako lepo
               vzpostavljeni schengenski meji so bile zapornice odklenjene, ali ko je na meji, ko je
               padla, izginila slovenska zastava in vsa ta državotvornost z njo, ki jo tolikokrat
               nosite na ustih. Ampak gospod Mate, živeti boste morali tudi s tem, da v vašem
               mandatu niste obvladali policije, ampak da so vaške straže obvladale policijo. Ne
               samo, da so vaščani zaustavljali policijske avtomobile, celo predsedniku države so
               preprečili, da bi se premikal po cesti. S tem boste morali živeti. Dopustili ste, da
               se je zgodila cesta, kako je napisano danes oziroma včeraj tik pred današnjo razpravo
               pustimo ob strani, dopustili ste, da se je nekdo drug spravil urejati in delati red,
               ampak je delal nered. Ampak, dopustili ste takrat, ko ste vzeli magnetofon v roke in
               povedali kaj morajo delati v Ambrusu in kam morajo oditi tisti, ki jih ustava še
               zmeraj ščiti, ne glede na to kakšnega izvora so in kaj se o njih misli v slovenskem
               prostoru, sicer ne bi v letnem poročilu Evropskega centra za nadzor nad rasizmom in
               ksenofobijo ostalo zapisano, da so v Sloveniji spori in demonstracije proti romskim
               naseljem, ki jih spodbuja lokalno prebivalstvo, postali običajni. Enkrat pred vami,
               pred 4 leti, je imel megafon v roki vaš šef. Ta vzorec se je ponavljal in četudi je
               vaš minister tako dober minister, naš minister, se opravičujem, živeti bo moral tudi
               s tem. Živeti boste morali tudi s tem, kar so vam in kar ste, menda, danes pravite da
               ne, v Bruslju zanikali, ko naj bi zanikali obstoj problema, ki zadeva izbrisane v
               Sloveniji. Taka sporočila smo dobili. In živeli boste s tem, da v času predsedovanja,
               vi kot odgovorni za pripravo zakonodaje, za katero so se vaši predhodniki, ko še
               niste imeli te politične funkcije, tako zavzemali, da jo bodo uredili, je niso. Vi bi
               jo morali. In zdaj je v Bruslju. Pravite: <q>"Da,"</q> saj jo zanikate. Zanikate problem,
               zaradi katerega cela Evropa kaže s prstom za nami. Težak problem, niste ga vi
               zakrivili, ampak vi ste tukaj in vi ste na <q>"hearingu"</q> rekli, da ga boste odpravili.
               Sedaj se sklicevati na to, da opozicija ni kooperativna: <q>"Ne. Ne."</q> Med dvanajst,
               komaj deseturno razpravo je prišlo precej komentarjev. Tisti, ki so sledili tej
               razpravi, recimo nek klic oziroma zapis iz terena, eden od ključnih v osamosvojitveni
               vojni pravi, ko govori o policiji, za katero pravite vi, da je intaktna, da je dobra,
               okrepljena, izobražena, vse, učinkovita in jaz pravim, kot mi pravijo podatki, da ni.
               Tako pravi tudi eden izmed ključnih protagonistov v osamosvojitveni vojni, ko pravi:
               <q>"Iz policije, jasno, iz policije so odšli tisti, ki ministru in njegovim kolegom v
               policiji niso želeli popustiti pri tem, da zmanjšujejo svojo profesionalno držo,
               zmanjšujejo svojo profesionalno držo."</q> Zaradi tega razpoke v policiji, ki jo vi danes
               predstavljate kot krasno in naj končam s tistim deležem, o katerem res da
               interpelacija ne govori, ampak vendarle policistke v policiji. Po raziskavah, ki jih
               danes vi niste omenjali, ker seveda ste govorili o Makarovič-Tomšičevi raziskavi,
               tisti zelo priročni raziskavi za vsakega vladnega ministra še posebej tik pred
               volitvami, ki je narejena na hitro ekspertizo za 14 dni, pa za dosti denarja. No,
               tistih drugih raziskav niste omenjali, je marsikaj, med drugim tudi take, ki govorijo
               o temu, da so policistke v Slovenski vojski izpostavljene nezaželenemu fizičnemu
               spolnemu nadlegovanju. Recimo, skoraj 18, 12% je takih, ki se jim mesečno to dogaja
               ali skoraj 10% takih, ki se jim to tedensko dogaja, o verbalnem, o pritiskih skratka,
               jih ne bom povzela, ekspertiza je tudi dolga. Tudi to je problem. Verjamem, da se
               boste z njim še srečevali in ga poskušali tudi reševati. Časa boste imeli nedvomno še
               do jeseni. Hvala.</p>
            </sp>
            <sp who="SDZ4:PečeSašo">

               <speaker>PODPREDSEDNIK SAŠO PEČE:</speaker>

               <p>Hvala tudi vam. K besedi vabim poslanko Alenko Jeraj. Izvolite.</p>
            </sp>
            <sp who="SDZ4:JerajAlenka">

               <speaker>ALENKA JERAJ:</speaker>

               <p>Hvala. Jaz bi prebrala enega od očitkov, ki ga predlagatelji interpelacije navajate
               in sicer pravite, da ministru za notranje zadeve, gospodu Dragotinu Mateju, očitate
               kršitev Zakona o evidenci volilne pravice, ker je bilo pač, del izpustim, ker je bilo
               v nekaterih primerih zaradi netočnega in pomanjkljivega posebnega volilnega imenika
               izvrševanje volilne pravice omogočeno osebam, ki so že mrtve. In jaz se tukaj
               pridružujem novinarju MAG-a, ki pravi, kako naj gre mrtvec na volišče in obkroži
               enega od predsedniških kandidatov, vedo najbrž le v Zares in LDS, saj je njihova
               stranka že skoraj umrla. Ker je podobnih cvetk v besedilu še nekaj in ker sama
               mislim, da je minister Mate dober in uspešen minister, interpelacije ne bom podprla.
           </p>
            </sp>
            <sp who="SDZ4:PečeSašo">

               <speaker>PODPREDSEDNIK SAŠO PEČE:</speaker>

               <p>Hvala lepa za vaš zanimiv prispevek. Besedo pa ima dr. Mitja Slavinec. Ga ni. Besedo
               ima poslanec Grims. Ga ni. Besedo ima poslanka Breda Pečan. Izvolite.</p>
            </sp>
            <sp who="SDZ4:PečanBreda">

               <speaker>BREDA PEČAN:</speaker>

               <p>Hvala za besedo. Jaz sem tudi konec koncev dočakal tole pomembno uro. Rada bi
               zastavila pravzaprav eno vprašanje, morda ne bo možno dobiti odgovora, glede na čas,
               ki je že potekel tudi gospodu ministru. Gre namreč za to, da smo v zadnje času veliko
               brali o nakupu, ne vem točno, 25-tih ali 35-tih luksuznih terenskih vozil znamke
               Wolksvagen za potrebe policije. Glede na to, da ima zagotovo o proračunu, torej o
               proračunu in ob proračunu, ki je namenjen potrebam policije, minister za notranje
               zadeve besedo, sprašujem kako je možno, da je dovolil nakup takih dragih vozil ob
               tem, da prvič sploh niso uporabna za delo na normalnih cestah, se pravi na
               regionalnih, na državnih in na avtocestah, ampak kvečjemu za terensko vožnjo. Morda
               bo naša policija šla v Avganistan tudi skupaj z, ali pa v Čad, skupaj z vojsko, pa bo
               zato rabila ta vozila. Ampak jaz mislim, da mi potrebujemo predvsem opremo, ki
               zagotavlja večjo varnost na cestah in da je treba policiji pri tem zagotoviti
               primerno opremo. Tukaj mislim, da je bila odločitev za tak nakup izrazito zgrešena in
               mislim, da je minister odgovoren za tako odločitev, ker smo recimo, prav pri Zakonu o
               varnosti cestnega prometa razpravljali o tem, da nam izrazito manjkajo fiksne oziroma
               radarske naprave, da bi lahko omejili hitrost, povprečno hitrost na naših cestah. Ni
               mi razumljivo, zakaj odločitev za nakup predragih in premalo uporabnih vozil za naše
               policiste, če pa bi lahko stvar rešili tako, da bi za bistveno nižjo ceno za dovolj
               hitra, ali pa celo mnogo hitrejša vozila, ki bi jih lahko policisti uporabljali pri
               svojem delu na cestah, istočasno kupili tudi določeno dodatno število kamer oziroma
               radarjev, zato da bi lahko bolje obvladovali prehitre voznike. Mi, ki se zelo veliko
               vozimo po cestah, to se pravi po državnih cestah in avtocestah, lahko zagotovimo, da
               bi, ne glede na vprašanja, ki smo jih danes na radiu slišali: <q>"Ali menite da bi
               situacijo glede hitrosti lahko reševale tudi te kamere?"</q>, odgovori so bili večino na:
               <q>"Ah, to sploh nič ne pomaga"</q>, in tako naprej. Dejstvo je, da je povsod po Evropi,
               kjer so fiksne kamere nastavili, prekoračevanja hitrosti bistveno manj, zaradi
               dejstva, da kršitelje udari to po žepu. Mislim, da je sicer zdaj že prepozno. Reče
               se, da za politim mlekom nima smisla jokati. Mislim pa, da bi lahko iz tega nekaj
               potegnili. Najprej leta in leta nič, potem pa naenkrat, moj oče je temu zmeraj rekel
               enkrat z betom, enkrat s psom. Zgleda da pri nas veljajo taka pravila. Zmečimo čim
               več denarja v luksuz in čim več denarja v bahavost. Namesto da bi poskrbeli za
               varnost v cestnem prometu.</p>
            </sp>
            <sp who="SDZ4:PečeSašo">

               <speaker>PODPREDSEDNIK SAŠO PEČE:</speaker>

               <p>Hvala lepa. K besedi pa vabim poslanca Branka Mariniča. Izvolite.</p>
            </sp>
            <sp who="SDZ4:MariničBranko">

               <speaker>BRANKO MARINIČ:</speaker>

               <p>Hvala lepa za besedo, spoštovani podpredsednik Državnega zbora. Spoštovane kolegice
               in kolegi. Seveda lep pozdrav tudi ministru z ekipo, ki je sedaj trenutno upravičeno
               odsoten.</p>
               <p>Verjamem da ni lahko. Tudi nam poslancem in poslankam ni prizaneseno in moramo kar
               presneto dobro razmišljati in stvari interpretirati tako kot jih sami vidimo in
               preberemo. Sem pač poslanec, ki sem to prvič v tem mandatu in ki se nisem imel
               priložnosti srečati z vsebinami ne vem koliko interpelacij. Moji kolegi in kolegice
               ki imate več izkušenj na tem področju zagotovo veste veliko več od mene. Ampak, tisto
               kar moram izpostaviti pri vsebini te interpelacije, jaz približno vem kako to gre in
               verjetno je tudi tukaj približno tako, da so posamezni strokovnjaki, ki nekje
               delujejo v ozadju posameznih predstavnikov poslanskih skupin in verjemite mi, ko sem
               prebiral vsebino te interpelacije sem se soočil kar z nekaterimi, moram reči
               težavami.</p>
               <p>Težavami v tem smislu, da sem se na koncu vprašal: <q>"Pa kdo neki je ta strokovnjak,
               ki je po posameznih poglavjih opisoval?"</q> Velikokrat sem se spomnil tudi na kolegico
               poslanko, za katero vem, da se spozna tudi na to, da je slovenski jezik lep, da so
               ločila postavljena tam kjer morajo biti; tudi to me je zmotilo, vse skupaj. To je ena
               neresnost. In jaz vam resnično povem, da sem se srečal, prav v vsebini te
               interpelacije, z besedami, ki so me pripeljale morda deset, dvajset let nazaj v neke
               druge čase in dobil sem občutek kot, da so to sestavljali strokovnjaki iz policijskih
               vrst, ki veliko vedo o policiji, ampak iz nekega drugega prejšnjega obdobja. Tam celo
               posega v leto 1972, ko opisuje vsebino in utemeljuje posamezna poglavja interpelacij.
               Ampak, ne želim o tem, želim malo več o vsebini. Ker gremo proti koncu obravnave te
               interpelacije, bom pravzaprav začel na zadnji strani, pri šestem poglavju predlagane
               interpelacije. Tisto, veste, kar se očita ministru za notranje zadeve, gospod
               Dragutinu Mateju in pa posledično tudi generalnemu direktorju slovenske policije, je
               pravzaprav slabo delovanje policistov v lokalnih okoljih. Ali ste se, spoštovane in
               spoštovani predvsem pa tisti, ki so sestavljali vsebino te interpelacije, zavedali in
               ali so pogledali dejansko sliko v Republiki Sloveniji, kako danes policisti, ki
               obvladujejo določene varnostne okoliše sodelujejo z lokalnimi skupnostmi. Še nikoli
               tako in še nikoli tako vsebinsko transparentno, kjer se ti policisti, ki delujejo na
               območju ožje lokalne skupnosti, vključujejo preventivno, kurativno z namenom, da bi
               pomagali, svetovali, osveščali ljudi, državljanke in državljane Republike
               Slovenije.</p>
               <p>Velikokrat se moram spomniti na prvi šolski dan. Koga vidimo? Policiste, ki so
               angažirani na slehernem prehodu v okolici osnovnih šol. To je delovanje policistov!
               Policisti v nekaterih lokalnih skupnostih, kjer se je zaradi racionalizacije policija
               pač preselila v neke druge prostore, kjer imajo policisti tako imenovane pisarne,
               kakršmne imamo poslanke in poslanci v določenih okoljih.</p>
               <p>Tam delujejo, tam so na razpolago, da svetujejo, da delujejo in ni res kar nekateri
               danes opisujete, da je policistov danes premalo na terenu. Ja seveda jih je bilo pred
               nekaj leti potrebnih več saj je vendarle v današnjem času tudi ta tehnika in
               tehnologija, komunikacija napredovala in ni nujno, da je policist pravzaprav
               postavljen v tisto obdobje kot je bilo desetletje nazaj. Saj je tudi tukaj policija
               napredovala, se opremila in usposobila svoje policijske vrste. In resnično moram
               povedati in izpostaviti vsaj nekatere aktivnosti teh policistov, ki se pravzaprav
               ukvarjajo z obravnavo nekega lokalnega okolja. Kdaj ste videli v preteklosti v
               lokalnih občilih, v lokalnih časopisih posameznih občin, v tako imenovanih občinskih
               glasilih naslikanega policista, ki je odgovoren za nek varnostni okoliš, da ga ljudje
               spoznajo, da o njem preberejo vse, da se približa slehernemu občanu, če ta potrebuje
               pomoč. Tudi na lokalnih televizijskih mrežah se pojavljajo ti policisti, da tako in
               na takšen način komunicirajo z ljudmi, ki jih varujejo, ki jim svetujejo.</p>
               <p>In kolikor je v zadnjem času, morda na tistih manj razvitih območjih od koder
               prihajam, kjer sta se razpasli prepovedana prodaja in razpečevanje droge. Prav ti
               policisti dajejo osnovne podatke, da lahko potem organi v sestavi Ministrstva za
               notranje zadeve pravočasno ukrepajo. Seveda tega nikoli ne bo dovolj, je zgledno in
               vzorno sodelovanje policije v tem smislu z občankami in občani na lokalnem nivoju. In
               tega ministru Mateju nikakor ne morete očitati, kot ste mu to očitali, tako kot sem
               že dejal v zadnjem, šestem poglavju interpelacije.</p>
               <p>In spoštovane poslanke in poslanci, dovolite mi, da zaključim s tole mislijo: <q>"Če bi
               se predlagateljem tako šlo za slovenske družine, kot jim gre za družino Strojan, bi
               marsikatera slovenska družina danes živela bolje!"</q> Resnično, da niste v preteklost
               temu posvetili večje pozornosti.</p>
            </sp>
            <sp who="SDZ4:PečeSašo">

               <speaker>PODPREDSEDNIK SAŠO PEČE:</speaker>

               <p>Hvala lepa. K besedi vabim poslanca Antona Anderliča, izvolite.</p>
            </sp>
            <sp who="SDZ4:AnderličAnton">

               <speaker>ANTON ANDERLIČ:</speaker>

               <p>Ja, tudi Strojanovi so slovenska družina, ampak kaj hočemo, če nekateri mislijo, da
               niso, je to zelo hudo. Ampak ministru je vendarle treba čestitati. In to vsaj zaradi
               treh stvari. Prvič, zaradi tega, ker se ga nič ne dotakne. Interpelacija ga ne
               zanima, očitki iz interpelacije, ampak napiše in govori tisto, kar on misli, da je
               treba tukaj povedati. Bravo. Tretjič, zaradi tega, ker se je uspel s televizijo
               dogovoriti, da so za eno uro podaljšali prenos in da je bil on v tisti zadnji uri
               tam. Najbrž ne on, ampak njegovi, ki mu to počno. In kar je najbolj bistveno je to,
               da je uspel prepričati svoje poslance, nekatere, do te mere, da so tako goreče
               zagovarjali ali zavračali to interpelacijo, da so šli kar čez. Eden se je tukaj
               znebil celo izjave, kako je že dokazano, da je nekdo včeraj, predvčerajšnjim nesel
               neke dokumente iz ministrstva in tako naprej. Predsednik Vlade je pa ob 19.00 zvečer
               na televiziji rekel, da ne more obsojati nikogar, ker ne ve, ker zadeva še ni
               raziskana in tako naprej. Nekdo iz SDS-a se znebi take izjave. In to se ponavlja in
               trdi in to naj bi bil verodostojen dokaz kredibilnosti te Vlade. Minister, jaz
               verjamem, da tudi vam zveni neprepričljivo, če vam v prid, z mnogo mržnje do
               nekaterih sodržavljanov, zagovarja ali zavrača interpelacijo, nekdo, ki je leta 2004
               demonstriral proti delu slovenske populacije pred slovensko vlado. Če se to na ta
               način prenaša, takrat je bilo na ulici, zdaj je to v parlamentu. Vi veste, kdo je to
               bil in zelo neprepričljivo je vse skupaj to, če je to način razmišljanja, način
               delovanja tako ministrstva, tako Vlade, ker vladni poslanci na ta način zagovarjajo
               pač vaše delo.</p>
               <p>Jaz želim razpravljati na načelni ravni. Kaj je tisto, kar bi rad? Da se ta naša
               policija, želel sem v tistem delu, okoli katerega je gospa Potrata izrazito dobro
               elaborirala prekoračitev, tudi po mojem mnenju, pooblastil, ki bi se morala nanašati
               na direktorja policije, jaz bi rad, da se ta naša policija razlikuje od milice ali pa
               od bivše policije, če lahko tako rečem, da bo prevladala vladavina prava, relativna
               samostojnost, tako kot je po zakonu opredeljena, vezanost policije na etične norme,
               na spoštovanje pravic posameznika, ne glede na rasne, etične ali druge osebne
               razlike, profesionalna učinkovitost, ter sorazmerna kontrola nad pravne državo in
               civilno družbo, nad to celotno dejavnostjo. In mi počnemo to stvar danes tukaj.
               Dejstvo je, da tisti očitek iz interpelacije, ki govori o tem, da vendarle imamo v
               zakonodaji opredeljeno samostojno vlogo policije in se ve, kdo ji načeluje in kako se
               poveljuje. Pustimo obvezna navodila, kot jim vi to rečete, to je pač normalno in
               dovoljeno in prav, ker sodi v organ. Tukaj ostaja grenak priokus ali je res ta
               policija tista, ki zagotavlja zaščito vsem državljanom in da je vsakemu enako na
               voljo, na kateremkoli koncu države in kakorkoli že on izgledal ali kakorkoli se bo
               pisal ali čemurkoli bo pripadal. O tem se je treba pogovarjati. Ugotovitve so, da je
               šlo tukaj za različno razumevanje vloge policije in vloge ministra, direktorja
               policije ali koga drugega, ki je še kje v tej zgodbi odgovoren. Tukaj se razlikujemo.
               Mi menimo, da ste stvari vzeli preveč odločno v svoje roke. Nekdo je rekel, kaj pa je
               narobe, če minister vzame stvari v svoje roke in jih uredi, saj jih je tudi minister
               Zver nekaj časa jemal v roke, pa je potem dal vroč kostanj enemu drugemu ministru iz
               SLS-a, ker je mislil, da se bo opekel, skupaj sta po mojem kar solidno potem rešila,
               ampak to ne odveže od tistega, kar je temeljni očitek. In ko govorimo o tem, kaj je
               pravzaprav temeljni očitek, tukaj je bilo veliko demagogije in tudi sprevračanja,
               enkrat trdimo eno, enkrat trdimo drugo. V tem delu nesporno stoji dejstvo, o katerem
               sem govoril in kot sem rekel, gospa Potrata je to dovolj na široko in zelo temeljito
               razložila, da ni treba ponavljati. Ko pa gre za primere Globala in Lipe in še česa
               drugega oziroma teh zasebnih varnostnih služb in tako naprej, takrat pa nastopite vi
               in tam pa gre za očitek o opustitvi dejanja, ne odvzema licence po pritožbah in tako
               naprej. In tudi tukaj mislimo različno. Jaz bi rad, da bi ta interpelacija prispevala
               k celotni stvari vsaj toliko, da bi se kaj iz tega naučili, kajti upa v uspeh ni in
               tudi mislim, da je narobe razumljeno, če se takoj očita, če se neka razprava odpre,
               ki je problem funkcioniranja pravne države, zaščite človekovih pravic in sploh
               varnosti in razpoloženj v tej državi, to so diskusije, ki morajo biti vedno odprte.
               Kajti zelo nevarno je, če je policija v demokratični družbi tista, ki ne služi v
               funkciji teh osnovnih vrednot, ampak je politika tista, ki se na nek način poslužuje
               preveč grobih potez znotraj teh odnosov. In, ko sem govoril o tej opustitvi, jaz
               mislim, da gre za opustitev dolžnostnega dejanja, ukrepanja pri določeni varnostni
               službi. Kako je mogoče, da danes slišimo tukaj in ne odgovorite zelo jasno, da ste
               pustili čas, da se je preregistrala neka firma z vsemi svojimi pogodbami, z vsemi
               svojimi zaposlenimi ali pogodbenimi in je delovala naprej, kot da se ni nič zgodilo,
               morali bi pa tisti ljudje, ki so, mnogi so bivši vaši kolegi iz policije, mnogi so
               bivši iz vojske, mnogi so bivši iz nekih drugih služb in tako naprej. Vse to se
               dogaja med znanci, da ne bom rekel, bolj znanci. Tukaj dajmo diskutirati o tem, kje
               so te meje. Jaz bi rad videl, da bi se nadaljevalo nekaj, kar se je v preteklosti na
               tem področju dogajalo. Doseženi so bili že standardi v tej državi, ki pa veljajo v
               drugih državah še kako, da ko pride do objektivne odgovornosti, minister odstopi in
               gospod Bizjak je odstopil za bistveno manjšo zadevo. Je odstopil zaradi objektivne
               odgovornosti. Poznate? Gospod Bizjak je odstopil. Ali pa smrtne žrtve, ki so lahko
               tudi posledica neukrepanja. Primerjajmo za kaj gre, ampak ne želim primerjati, ampak
               hočem reči, da razpravljamo, če je šlo v nekem primeru za to ali pa naslednji primer,
               ker je tudi koalicija, v kateri sem jaz bil preprosto spodnesla enega ministra, enako
               notranjega ministra, zato ker se mu je očitalo, to pa je zanesljivo manjši primer, pa
               je bil spodnešen, ko je šlo za tako rekoč neko politiziranje nekega primera iz
               preteklosti, da ne bom šel v detajle. Jaz razumem, da gre tukaj za različne uglede,
               za različno predstavo, kaj bi kdo rad, ko gre za izvajanje zakonodaje na tem področju
               in prav bi bilo, da se o tem resno pogovorimo. Jaz ne uživam v tem, ko kdo odstopi,
               ko se koga zamenja in tako naprej. Nisem pa vesel takrat, kadar se nekritično vse
               zavrača in se ne, iz primera v primer, ne nadgrajuje cel sistem in se ne izboljšuje
               stanje v družbi, takrat sem pa nesrečen.</p>
               <p>In, če se vrnem nazaj k tablicam, za katere ste tam gor z rdečim napisali, koliko
               smo pri registracijah privarčevali, boste ugotovili, da nismo. Jaz sem gospodu
               Černaču prej že razložil, da nima pravega podatka in res je tako. Res je tako, da se
               je s spremembo zakonodaje v enem delu izboljšalo, strinjam se z odpravo nalepk. V
               tistem delu, ki je najbrž zgolj stvar navodila ali kakšnega pravilnika, ko pa je
               nujno menjati tablice je pa dodaten strošek, je pa dodaten strošek. <gap n="..."/><stage xml:id="Redna-35-2008-02-05.stage14">/Oglašanje iz
               dvorane./</stage><gap n="..."/> <stage xml:id="Redna-35-2008-02-05.stage15">(Prosim?)</stage> Ali pa stvar zakona, ki ste ga vi predlagali? <gap n="..."/><stage xml:id="Redna-35-2008-02-05.stage16">/Oglašanje iz
               dvorane./</stage><gap n="..."/> Ni res. 2004 je bilo to mogoče še narediti. Saj ste ga trikrat
               popravljali.</p>
            </sp>
            <sp who="SDZ4:PečeSašo">

               <speaker>PODPREDSEDNIK SAŠO PEČE:</speaker>

               <p>Dolžan sem poseči zraven. Prosim, da se prijavite k mikrofonu, takrat ko boste
               želeli govoriti.</p>
            </sp>
            <sp who="SDZ4:AnderličAnton">

               <speaker>ANTON ANDERLIČ:</speaker>

               <p>Na vašo pobudo smo ga popravljali takrat, ko smo odpravili nalepke, bi mirne duše
               odpravili še to. Jeseni 2004 je bilo mogoče to še na ta način narediti. Tudi danes,
               če si izmisliš neko neumno geslo, pa si ga naročiš in ga neseš naprej. Tudi to je še
               danes in ne vidim razlogov zakaj tudi za navadne tablice ne bi bilo.</p>
               <p>Ko govorite o tem, kako nemogoče je govoriti o podatkih, o posameznih primerih, ko
               gre za ovadbe, ko gre za preiskave in tako naprej, ampak mirne duše to sporočite ali
               pa vaši ljudje sporočijo medijem o konkretnih ljudeh. Že prej smo govorili o nekem
               nepooblaščenem ali pooblaščenem kriminalistu, ki je dobil navodilo, da mora v javnost
               posredovati. Ko ste pa vprašani tukaj o nekaterih stvareh, strinjam se, da ne smete
               govoriti, ampak sam bi tudi rad vedel, da recimo, če v časopisu preberem, da sem pred
               devetimi meseci ovaden, da bi do danes imel vsaj kakšno obvestilo ali sem ali nisem,
               ali zadeva poteka ali kaj. Nič. V časopisu, pa to iz vašega ministrstva, se da
               prebrati. Jaz kot prizadet pa pri tem preprosto z vaše strani nimam nobenega
               obvestila. Torej, o čem govorimo. Časopisi ja, o neposredno prizadetih pa ne.</p>
            </sp>
            <sp who="SDZ4:PečeSašo">

               <speaker>PODPREDSEDNIK SAŠO PEČE:</speaker>

               <p>Hvala lepa. K besedi pa vabim poslanca Milenka Zihrla. Izvolite.</p>
            </sp>
            <sp who="SDZ4:ZiherlMilenka">

               <speaker>MILENKO ZIHERL:</speaker>

               <p>Hvala za besedo. Lep pozdrav gospodu ministru in vsem prisotnim, ki še vztrajamo ob
               tej uri v tej dvorani. Zaradi poznega časa bom na kratko razložil, da podpiram
               gospoda ministra in odločno zavračam interpelacijo. Interpelacijo se da primerjati s
               konstruktom, na podlagi insinucaij oziroma velikokrat na nivoju rumenega tiska.</p>
               <p>Danes smo že večkrat slišali odgovore, ki so vse te navedbe ovrgli. Morda bi se še
               ustavil pri ravnanju v Ambrusu, za katerega se je pokazalo, da je bilo pravilno, da
               je bil preprečen spopad med obema stranema. Zdi se mi neokusno, glede na žrtve,
               graditi interpelacijo na tragedijama, ki sta se zgodili v Lipi in Globalu. Ravno
               najnovejše preiskave v zvezi s tragedijo v Lipi kažejo, da je zanjo popolnoma
               odgovoren lastnik, ki je pač z organizacijskim pristopom, do 10.00 ure je prost
               vstop, povzročil ta nekontroliran vstop v prostore, pred katerimi se je tragedija
               zgodila. Poleg tega se pa sedaj kaže, da je imel poleg registriranih varnostnikov še
               nekaj zaposlenih na črno, vsaj tako se da prebrati v dnevnem tisku. Vprašanje je, ali
               je ravnal po vseh predpisih. Očitno ni.</p>
               <p>Tudi pri Globalu je nekaj podobnega. Danes smo slišali, da je storilec imel še
               zadosti časa, da se je umaknil na varno. Sam bi spomnil na neko podobno tragedijo, ki
               se je zgodila pred leti pod nekim drugim ministrom, pa o tem nismo razpravljali. In
               sicer, vsi dobro poznamo znana slovenska hokejista Marcela in Davida Rodmana, njunega
               očeta je umoril nekdo zaradi spora okoli parkirišča pred neko trgovino. Ta, ki je
               postal žrtev, je prehitel na parkirišču in morilec je prišel za njim v trgovino in ga
               hladnokrvno ustrelil in potem se je izgubil v državah bivše Jugoslavije. Samo, to se
               je dogodilo pod nekim drugim ministrom in tega ministra nihče zaradi tega ni
               interpeliral.</p>
               <p>Zato še enkrat, ministra podpiram in odločno zavračam navedbe, ki so v
               interpelaciji. Hvala lepa.</p>
            </sp>
            <sp who="SDZ4:PečeSašo">

               <speaker>PODPREDSEDNIK SAŠO PEČE:</speaker>

               <p>Hvala lepa tudi vam. Besedo pa ima poslanec Jožef Jerovšek. Ga ni. Besedo ima
               poslanec Jožef Školč.</p>
            </sp>
            <sp who="SDZ4:ŠkolčJožef">

               <speaker>JOŽEF ŠKOLČ:</speaker>

               <p>Hvala lepa, gospod podpredsednik. Seveda bi si želel besedo po tem, ko bi slišal
               kakšnega od odgovorov, ki ga nisem slišal, ampak glede na naš postopek bo potrebno
               določene stvari ponoviti in bomo videli, če bo gospod minister pripravljen na to
               odgovoriti.</p>
               <p>Tisto, kar lahko po današnji razpravi rečem je, da me posebej ne preseneča
               lahkotnost, s katero predvsem poslanci in poslanka SDS zavračajo navedbe iz
               interpelacije. To kaže tisto znano aroganco, češ kaj boste vi o tem razpravljali, ko
               so bili naši predhodniki, vaši kolegi, še slabši. Ampak, te vrste obramba pravzaprav
               dela slabo uslugo ministru, ker se ne pogovarjamo o stvareh, ampak v bistvu z naše
               strani poslušamo utemeljitve napak pri delu sedanjega ministra, s strani kolegov iz
               pozicije pa poslušamo o tistih stvareh, ki so se dogajale pred petimi in celo
               devetimi, desetimi leti.</p>
               <p>Nikakor ne morem razumeti, kaj ima ta uvedba in odprava nalepk z današnjo
               interpelacijo, ampak o tem smo zelo veliko poslušali. V to nas je spravil že minister
               s svojim odgovorom, in kot da bi se komu iz pozicije zdelo, da je dovolj, da ministra
               brani s tem, če pohvali neko potezo, ki pa tudi slučajno ni bila osporavana s strani
               teh, ki smo interpelacijo podpisali. Tega preprosto ne razumem drugače kakor manever,
               da se ne govori o stvareh, ki smo jih dali na dnevni red, govori pa se seveda o
               ministru Bohincu, o ministru Bandlju in o ne vem katerih še vse ministrih. Če bi se
               sam spominjal njihovih situacij v Državnem zboru bi moral reči, da nikoli ni bilo
               take slepe vere poslancev glede dela ministrov koalicije. Bistveno bolj so se morali
               potruditi, ko so zagovarjali svoja dejanja v tem parlamentu. Bistveno bolj, gospod
               Štebe. O tem se lahko prepričate. Obstaja bogata parlamentarna knjižnica z vsemi
               magnetogrami in z vsemi zapisniki.</p>
               <p>Minister je tu veliko govoril o nekih statističnih podatkih. Uporablja pač tiste
               podatke, ki so koristni. In ne bi sedaj spet ponavljal kaj vse smo se o statistiki
               svoj čas učili in kaj vse smo slišali. In seveda statistika dopušča različne
               interpretacije. Ampak, tisto kar je nerodno pri tem sklicevanju je, da pa te
               raziskave ni možno videti v integralnem tekstu in če se ne motim še vedno, kljub
               interesu določenih ljudi, ni dostopna, ali pa zelo dolgo ni bila dostopna kompletni
               javnosti. Ampak tudi to ni tako hudo pomembno, ker v tistih raziskavah se kaže tudi
               nekaj problematičnih stališč glede tega kako policisti zaupajo svojim nadrejenim,
               kako razumejo odnos nadrejenih do njih kot, blago rečeno, problematičen in tako
               naprej. Pustimo slovensko statistiko pri miru in ministra sprašujem, ali je kdaj
               pogledal po statistiki evropskega statističnega urada Eurostata. Tam notri imamo pa,
               bom rekel, nekatere podatke, ki jih ni mogoče zagotoviti z javnim naročilom ali z
               nekako naročeno raziskavo. Eden od teh podatkov pravi, ko meri porast kriminalnih
               dejanj, da je porast kriminalnih dejanj največji v naši državi, saj je vsako leto
               zaslediti kar za desetino več kaznivih dejanj. Nam sledi Poljska. Sprašujem ga, kako
               pri vsej tej slavi, ki jo v Državnem zboru poje o svojem normativnem delu, ki ga je
               opravil o organiziranosti policije, o reorganizaciji nad katero, kot je sam rekel,
               budno motri ves čas. Kako pojasnjuje, da je kljub vsemu temu naša država tista, po
               podatkih Eurostata, jaz upam, da ne boste kakšne, bom rekel, specializirane leve
               mafije obdolžili tudi za pošiljanje slabih podatkov v ta urad, da se nam to dogaja.
               Meni to nekako ne gre skupaj z vsem tem, kar ste nam tukaj govorili in kar so
               govorili vaši kolegi. Seveda vam vprašanja o tem podatku iz Eurostata ponujam, da vas
               spomnim na to, da na del tistih konkretnih stvari o katerih bi lahko odgovoril, pa še
               niste, spraševal sem po tem ali ste pripravljeni kot minister povedati, ali je bil
               sprožen kakšen postopek, spisana kakšna ovadba glede klientalističnih prijemov na
               MZZ-ju in problematičnih ravnanj z javnim denarjem na Ministrstvu za zdravje. Nalašč
               nisem širil drugam, drugi so tudi druge stvari.</p>
               <p>Poglejte, vi ste si v zakonu o policiji, v popravku, ki smo ga sprejeli julija 2006,
               nekako zagotovili, da tudi vi lahko daste podatke in obvestila iz nalog, ki jih
               opravlja policija. Takrat smo sklepali, da ste si to dopolnilo napisali zato, da post
               festum pokrijete sporno ravnanje glede tistega znamenitega primera Ribičič. Ampak ta
               zakon sedaj velja. Vi ste tu pred nami. Kot je rekel kolega Anderlič, uhajajo z
               ministrstva različni podatki v časopise, za tisto, kar vas pa vprašamo, pa bi radi,
               da nam odgovorite tukaj. Danes zato sprašujem drugič ali tretjič. Odgovorili ste vse
               mogoče, tega žal ne. Seveda je za veliko vaših dejanj od julija 2006 pokritje tudi v
               spremenjenem zakonu o policiji. Kot je pred časom govoril gospod Kumer, pa je seveda
               ta sprememba zakona in sprememba zakona o javnih uslužbencih tisti temelj, zaradi
               katerega mi mislimo, da se stvari glede organiziranosti policije, glede položaja
               policije znotraj ministrstva oziroma Vlade, da je to tisti temelj, ki slabša ta
               položaj, slabša samostojnost, omogoča večjo politizacijo in posledično pomeni težave
               z zaupanjem v vodstvo teh institucij. Posledično pomeni beg kadrov in na koncu pometi
               to, kar lahko z enim pojmom rečemo erozija varnostnega sistema. To naše spraševanje
               in govorjenje v tej hiši ni, kot bi kakšen rokohitrc, kot je kolega Pukšič rekel, za
               lase privlečeno, ampak je neka sistematična diskusija, ki se ne vleče samo skozi ta
               mandat, ampak če govorimo o položaju policije tudi skozi več mandatov, tudi skozi
               prejšnji. Zato so ti očitki, češ, da to počnemo samo zaradi tega, ker je minister iz
               SDS, najbolj blago rečeno, smešni, za tiste, ki pa sedijo v parlamentu in berejo
               magnetograme, pa seveda tudi žaljivi. Minister, vi ste nam dolžni kar veliko
               odgovorov. Ne dvomim, kako se bodo kolegi v tej hiši glede zadnjega sklepa odločili.
               Ampak čisto gotovo se vam lahko zgodi, tako kot se je ministru Simonitiju in kot se
               je ministru Bručanu, da bodo jutri poročila, da ste uspešno obranili svoje delo,
               svoje postopke. Bo pa zelo malo ljudi, ki bodo verjeli, da je bilo to branjeno z
               močjo argumentov, ampak seveda s silo večine.</p>
               <p>Vse tiste stvari, ki smo jih očitali prejšnjima dvema ministroma, so pravzaprav
               posledično v javnosti pripeljali do vnovičnih in vnovičnih vprašanj. Enega ministra
               je moral potem premier, temu se reče, žrtvovati za mir v hiši. Drugega ministra pa v
               tistem resorju pravzaprav zaradi postopkov, ki so skozi interpelacijo bili nekako
               obelodanjeni, ne spoštuje nihče več. Zato bi bilo bistveno bolj pomembno, gospod
               minister, če bi se mi danes pogovarjali včasih tudi o okoliščinah, zakaj je bilo kaj
               narejeno. Za marsikatero potezo bi verjetno pri nekem številu ljudi dobili
               razumevanje. Ve se, da so stvari na papirju eno, ko se deluje na terenu, nekaj
               drugega. Ampak vaš pristop in vaš nastop, da ste vse ravnali prav, da vsi pred vami
               vam pravzaprav niso segli do kolena in da če ne bi ravnali tako, da bi bilo vse
               narobe, da vam moramo biti za to hvaležni, seveda ne pelje v možnost take vrste
               razumevanja teh situacij, ampak da misliti, da pravzaprav nočete voditi diskusije o
               problemih, ki so, kaj šele polagati komu račune za morebitne napake. To, da vi v
               posamičnih primerih vprašate, bom rekel, strankarsko kolegico ali bom rekel,
               simpatizerko, gospo vrhovno državno tožilko, ali je bilo nekaj v skladu z zakonom ali
               ne. To vam bodo že tisti v vrtcu povedali, kako bo ona odgovorila, če jo boste vi
               vprašali, ali minister Rupel, ali kdorkoli od te vaše družbe, ali so ravnali v skladu
               z zakonom ali ne. Tudi sam stavim, da bodo zmeraj rekli, da ste ravnali zakonito. Na
               to smo navajeni. Ampak to ne pomeni da teh postopkov ne presojajo drugi, da tem
               trditvam vsi verjamejo. In v tem oziru ste spustil odlično priložnost, da bi vas
               pohvalil tudi kdo več, razen tistih, ki jim gre to zelo na živce, da morajo tukaj
               sedeti 12 oziroma 14 ur. Hvala lepa.</p>
            </sp>
            <sp who="SDZ4:PečeSašo">

               <speaker>PODPREDSEDNIK SAŠO PEČE:</speaker>

               <p>Hvala lepa tudi vam. K besedi pa vabim poslanca Jožeta Tanka. Izvolite.</p>
            </sp>
            <sp who="SDZ4:TankoJože">

               <speaker>JOŽE TANKO:</speaker>

               <p>Hvala lepa za besedo. Kljub tej pozni uri bi le rekel nekaj besed. Najprej glede
               resnosti predlagateljev. Več ali manj je tista stran, na kateri sedijo podpisniki
               interpelacije, prazna. Šele zdaj sta prišla dva iz skupine prvopodpisanih iz skupine
               Zares. To pravzaprav govori predvsem o tem, da ta njihov projekt vložitve
               interpelacije ni resen. Mnogo bolj zagnani so pri obrambi oziroma pri napadanju
               ministra tisti, ki interpelacije niso podpisali. To je poslanska skupina SD, in to
               kaže tudi na nek način na neko tehnologijo pristopa do teh problemov, do tega
               projekta.</p>
               <p>Vi ste povedali, da ne boste v času predsedovanja aktivno napadali ministrov.
               Dejansko je formalno s podpisom interpelacije tega niste storili. S svojim zelo
               aktivnim pristopom v obravnavi tega pa ste pravzaprav pokazali, da ste morda celo
               dejanski sponzor tega projekta in tisti, ki zadaj stoji za to stvarjo.</p>
               <p>Druga stvar, ki je zelo očitna pri obravnavi te interpelacije, je to, da se pokaže
               na nek način neka tehnologija pristopa do posamičnih rešitev, do posamičnih stvari.
               Ta tehnologija je enaka pri vseh teh projektih, ki smo jih obravnavali zadnji teden.
               Pri dobrih stvareh, ki jih predlagamo v koaliciji, se naredi zelo močan bombastičen
               napad z negativno argumentacijo, z negativnimi poudarki. To se je zgodilo pri dijaški
               prehrani, to se je zgodilo pri zakonu o pacientovih pravicah. Niti eno, niti drugo
               področje ni bilo v tem dolgem poosamosvojitvenem obdobju urejeno. Nič niste v tem
               času naredili, pa vendar ste oba maksimalno diskreditirali. Zelo podobno je pri
               projektu pokrajin. Celo dolgo poosamosvojitveno obdobje se na tem projektu
               decentralizacije ni storilo nič konkretnega, ko pa so se dali na mizo neki konkretni
               argumenti, se je ta projekt iz takih ali drugačnih razlogov, političnih razlogov,
               neargumentiranih razlogov, zavrnilo. In sedaj se vsi mnogo ukvarjamo in predvsem vi
               ukvarjate z dokumenti, ki uhajajo iz ministrstva za zunanje zadeve in vse to kaže na
               nek način že na pripravo morda za novo interpelacijo, ki bo sledila. Podobno je bilo
               tudi ob predsedniških volitvah zelo veliko besed o tem, kako vlada dela slabo, kako
               je treba vse popraviti in drugače narediti. Ko se je ponudila priložnost, da bi to
               dejansko drugače naredil, pa je zmanjkalo korajže in moči.</p>
               <p>Dotaknil pa bi se dveh ali treh področij. Najprej področja Romov. O Romih očitno v
               Državnem zboru največ vedo tisti, ki ne živijo, ki ne sobivajo z njimi, ki se s temi
               problemi niso nikoli aktivno ukvarjali. Ne kot prebivalec, ne kot lokalni funkcionar
               in ne kot funkcionar, ki je izvoljen v Državni zbor. In meni je žal, da se tega
               projekta lotevamo na tak način. Ta vlada je naredila dva dobra projekta. Eno je
               zadeva v Bršljinu, drugo je rešitev problema v Dečji vasi, v Ambrusu. Z dvemi stvarmi
               se je vlada izkazala, oba je dostojno uredila, rešila problem tako v Dečji vasi
               Romov, kot tudi prebivalcev, tisoč prebivalcev je podpisalo podporo vladi oziroma
               ministru, pa vendar se ta primer venomer vleče ven kot primer slabe prakse. Jaz bi
               bil mnogo bolj vesel, da bi na osnovi teh dveh pozitivnih izkušenj v opoziciji dali
               predloge za nadaljnje reševanje stotine drugih problemov na romskem področju,
               konkretnih primerov, konkretnih načinov. Jaz vem, da je v širšem območju Dolenjske
               zelo veliko teh problemov, težko rešljivih, ker so zadeve zelo zastarane, razmere med
               enim delom in drugim delom prebivalstva zelo slabe, pa vendar še takrat, ko se naredi
               dober primer, še tega diskreditiramo. Ne samo znotraj domače politike, ampak to stvar
               spravimo celo na evropsko sceno. V tem mandatu smo doživeli obisk dveh evropskih
               komisarjev za človekove pravice. Ko se je reševal problem v Bršljinu, je prišel k nam
               Alvaro Gil Robles, ko se je reševal problem Dečje vasi, Thomas Hammerberg. Ne vem,
               čemu je bilo to potrebno. Ne vem, zakaj se je to tako storilo in k temu tako
               pristopilo. Vendar ocenjujem, da to ni v redu. Tudi evropski poslanci nekaterih
               političnih skupin, predvsem iz Liberalne demokracije, so tudi na odprti evropski
               sceni ta dva primera, ki sta se pokazala kot primera dobre prakse, problematizirali v
               Evropskem parlamentu. Jaz mislim, da tak negativen pristop do stvari, ki jih zelo
               dobro rešujemo, ni primeren. Ko se je recimo pred časom zgodil v Italiji problem, ko
               so celo divje naselje ob enem velemestu naložili na avion in odpeljali v njihovo
               domovino, nihče v Državnem zboru, ki se tako bori za človekove pravice iz opozicijske
               politike, niti tisti predstavniki naši v Evropskem parlamentu, ki jih te naše
               notranje težave tako bolijo, ni dvignil glasu. Ni se postavil v bran in ni podpisal
               nobene peticije. Samo takrat, kadar v domačem prostoru naredimo nekaj dobrega, je to
               potrebno takoj obdelati z negativne strani, ne da bi se pohvalili, kako smo primer
               ali primere uspešno rešili, ampak dati evropski javnosti vedeti, da je ta zadeva
               slaba. Jaz mislim, da z reševanjem problemov, če se jih bomo lotevali na tak način,
               tako na področju notranjih zadev, romskih zadev in še kakšnih drugih zadev, ne moremo
               narediti nekih dobrih korakov naprej. Ker ne gojimo in ne dajemo zgleda, ne borimo se
               za to, da bi bili ti zgledi pravi koraki, ne pohvalimo se z njimi pred Evropo, ampak
               nasprotno, sami sebe diskreditiramo.</p>
               <p>Podobno je s problemom izbrisanih. Bilo je veliko, že nekaj predsednikov vlad, bilo
               je že nekaj vlad, mislim da štiri pred tem, ki so imele veliko možnost, da problem
               izbrisanih rešijo na svoj način. Koalicije so bile velike, praktično v vseh teh
               obdobjih z dvotretjinsko podporo. Pa vendar vsi tisti, ki danes najbolj opominjate,
               da problem izbrisanih ni rešen, niste takrat, ko ste imeli to priložnost, storili
               prav ničesar. Rešitev, ki ste jo predlagali v prejšnjem mandatu, je na referendumu
               doživela klavrn zaključek. 95% državljanov rešitve, ki ste jo predlagali, ni podprla.
               Ni podprla te dvostopenjske rešitve s tehničnim in sistemskih zakonov. Žal, ni
               podprla. In zdaj, ko ste na referendumu doživeli ta boleč poraz, želite, da bi to
               stvar uredili kar na isti način. Vztrajate pri tem in s tem tudi onemogočate
               reševanje tega problema. Jaz mislim, da je rešitev, ki jo je predlagala ta vlada, da
               se to reši z ustavnim zakonom, primerna. Zagotavlja zadostno varnost za vse tiste, ki
               želijo ta status urediti, zahteva pa seveda individualno preverbo, tako kot v vsakem
               drugem upravnem postopku.</p>
               <p>Jaz mislim, da bi tisti, ki imajo resen namen, da rešimo problem izbrisanih,
               rešitev, ki je predlagana, podprli. Ni nobenega zadržka in mislim, da ni primerno
               vztrajati na reštivah, ki so jo državljani na referendumu tako močno zavrnili.
               Mislim, da je to celo neprimerno in nekorektno do državljanov, da se jim ponuja
               rešitve, za katere so se odločili proti.</p>
               <p>Tudi kar zadeva področja varnosti cestnega prometa je potrebno le povedati nekatere
               stvari. V veliki meri je najpomembnejši preventivni ukrep na tem področju vzgoja.
               Vzgoja otroka, vzgoja mladostnika in jaz mislim, da je na tem področju mnogo premalo
               narejenega. Vzgledi, kakršne dajemo svojim otrokom tudi na tem področju, so pač
               tisti, ki se potem čez pet, sedem, deset let rezultirajo tudi v odnosu do
               soudeležencev na tem prometnem področju. Res je, da vsak med nami naredi tudi kakšen
               prometen prekršek, ne vozimo vedno absolutno po predpisih, vendar mislim, da je
               potrebno v tem delu narediti bistveno več. Vsak tisti, ki naredi izpit, se seznani
               tudi s prometnimi znaki, z omejitvami in mislim, da se v celem našem obdobju, ko smo
               vozniki, kaj bistvenega na področju prometnih oznak ne spremeni. Tam, kjer je okrogel
               znak in piše petdeset, je petdeset, tam, kjer je takšen znak pa piše sto trideset, je
               sto trideset. In jaz mislim, da tudi kar zadeva izvrševanje tega v tistem
               nadzorstvenem delu s strani policije, ni treba tukaj veliko oporekati, kajti dobili
               smo certifikat, da prometne predpise obvladamo in da znamo kvalitetno voziti.
               Vozniško dovoljenje je pač tisti dokument, ki nam daje v bistvu potrdilo, da smo
               voznik, ki obvlada predpise in obvlada vožnjo in to zadovoljivo, primerno. In če
               drugače dejansko teh stvari ni možno reševati, je pač potrebno nekaj dati tudi na
               tistem kurativnem delu, tudi na kaznovalni politiki. In tudi na tem področju bo
               potrebno določene stvari in določene razmere spremeniti. So pa seveda tudi drugi
               primeri, drugi načini, ko se dejansko lahko pomaga k temu, da se vozniki, tisti, ki
               so k temu nagnjeni, razelektrijo in na teh poligonih tudi spustijo adrenalin.</p>
               <p>Mnogo stvari, ki se jih pripisuje resornemu ministru v tej interpelaciji, je
               praktično takšnih ali pa vse, ki so očitane, so takšne, ki bi rekel se nahajajo na
               petem mestu za racionalno vejico. Se pravi, da gre za neke banalne drobne detajle, za
               katere v bistvu niti ni odgovoren. V tistih temeljni stvareh, za katere bi rekel, to
               pa je res napaka, ki jo je storil minister, takšnega očitka v tej vaši interpelaciji
               ni, zaradi tega te interpelacije ni možno podpreti. Hvala lepa.</p>
            </sp>
            <sp who="SDZ4:PečeSašo">

               <speaker>PODPREDSEDNIK SAŠO PEČE:</speaker>

               <p>Hvala lepa tudi vam. Kolega Pavle Gantar, samo še dva redno prijavljena imamo, na
               koncu ste tako vi kot predlagatelj in vas bom pozval. Hvala vam za razumevanje.
               Besedo pa ima poslanka Darja Lavtižar Bebler, izvolite.</p>
            </sp>
            <sp who="SDZ4:LavtižarBeblerDarja">

               <speaker>DARJA LAVTIŽAR BEBLER:</speaker>

               <p>Hvala za besedo, gospod podpredsednik. Gospod Tanko je ravnokar pomešal kar nekaj
               hrušk in jabolk in mnoge med njimi so bile gnile. Zlasti tiste, ko je govoril o tem,
               kako Evropa ne razume dobrih praks, ki jih izvajamo v Sloveniji. Čudno je pri tem, da
               so se te tako dobre prakse potem znašle kot slabe prakse v različnih poročilih,
               mednarodnih inštitucij in organizacij, ki se ukvarjajo z varstvom človekovih pravic.
               Gospod Gil Robles, komisar Sveta Evrope za človekove pravice, očitno ni vedel za kaj
               gre, tudi sedanji komisar gospod Hammerberg očitno ve prav tako malo, za kaj gre.
               Tako se res čudim nad takšnim načinom pristopanja k zadevi, ampak seveda, spet so na
               delu sile iz centrov moči iz ozadja, spet je na delu zarota, saj drugače pač ne more
               biti.</p>
               <p>No nekako bi povedala pa to, upam, da mi kolegica Majda potrata ne bo zamerila, se
               ne strinjam v celoti z njo, ko je toliko komplimentov namenila ministru za notranje
               zadeve, češ da je zelo spreten retorik. Je pač gospa Potrata nekoliko bolj literarno
               navdihnjena, jaz pa sem bolj pravniško dolgočasna. Pri pravnikih velja, da ne more
               biti kot dober retorik razglašen tisti, ki govori netočnosti in ki govori neresnice.
               In gospod minister Mate je kar nekaj neresnic povedal, ko je govoril o problematiki
               izbrisanih. Rekel je, da mu ta izraz ni všeč. Prav, stvar okusa. Ampak vemo, da je
               pač to že nek <q>"terminus tehnikus"</q> ki je uporabljen tudi v mednarodni sferi in se mu
               pač po angleško reče <q>"erased people"</q>, za izbrisane pač gre. Za izbrisane iz registra
               stalnega prebivalstva konkretno v naših razmerah. In ni res to, kar je govoril, da si
               niso hoteli urediti statusa. Imeli so urejen status, saj se je med drugim tudi
               pohvalil, da so vsi že bili državljani neke druge bivše republike bivše Jugoslavije.
               Ampak niso bili obveščeni o tem, da so jih brez njihove vednosti in brez razloga
               izbrisali iz registra stalnega prebivalstva. In za to gre. Ne sedaj tukaj zavajati
               javnosti, da si niso hoteli urediti statusa državljanstva, pa Slovenija je bila ja
               tako velikodušna takrat v 90. letih in jim je na vse možne načine ponujala, naj za
               božjo voljo vendarle le sprejmejo slovensko državljanstvo.</p>
               <p>Danes je minister veliko govoril o uspehih policije pod njegovim ministrovanjem.
               Tudi mi mislimo, da policija, tako zdesetkana, kot je, relativno uspešno deluje. Toda
               dolgoročno je vendarle velik problem, če se na najodgovornejše položaje kadrira
               politično, če se v njihovih vrstah vse bolj šopiri klientelizem. Če so slabo plačani
               policisti nemotivirani in sploh, ne nazadnje, bistveno bolj koruptivni. Zzato nas
               tudi ne preseneča, če slišimo, da včasih raje pogledajo stran. Sicer pa, veste, to ni
               hec, če je ta koalicijska večina tako neobčutljiva za kršitve človekovih pravic s
               strani oblasti, za kršitve zakonov in pravne države s strani oblasti in za opustitev
               dolžnih ravnanj s strani oblasti. Ko oblast zagreši nezakonito ravnanje, ni isto, je
               huje, kot če kršitev zakona zagreši posameznik, pa če tudi gre za storilca kaznivega
               dejanja. In prav na te očitke iz interpelacije danes tukaj minister gospod Mate ni
               ponudil ustreznih odgovorov. Pa tudi sicer danes tukaj poteka pogovor gluhih.
               Minister odgovarja na vprašanja, ki niso bila zastavljena, in ne govori o tistem, v
               čemer je bil povprašan. Vmes za dodatne šume poskrbijo tudi nekateri dušebrižniki iz
               koalicijskih vrst, škoda, ker ni gospe Irglove, da bi se ji osebno zahvalila za njeno
               skrb. In potem je pač ta zmeda popolna, ampak samo na videz. Dejansko na najtežje
               očitke iz interpelacije minister gospod Mate ni dal tehtnih odgovorov, ker jih ni
               imel in jih ni mogel dati. V večini očitanih primerov gre za ravnanje v nasprotju z
               zakonom. Pri tem pa tudi retorika ne more kaj prida pomagati. O tem smo si najbrž
               lahko vsi soglasni. Hvala lepa.</p>
            </sp>
            <sp who="SDZ4:KlavoraVasja">

               <speaker>PODPREDSEDNIK MAG. VASJA KLAVORA:</speaker>

               <p>Hvala lepa. Gospod Mitja Ljubeljšek.</p>
            </sp>
            <sp who="SDZ4:LjubeljšekMitja">

               <speaker>MITJA LJUBELJŠEK:</speaker>

               <p>Hvala lepa. Ne nameravam zagovarjati odločitve ministra in policije v posameznih
               očitanih obtožbah, ki so razvidne iz samega gradiva vlagateljev interpelacije.
               Minister sam je tako v svojem pisnem gradivu, posebno še danes javno, z argumenti
               jasno in odločno zavrnil vse obtožbe tako iz gradiva kot tudi tiste, ki so bile danes
               očitane, pa niso bile zajete v interpelaciji.</p>
               <p>Sama vložitev interpelacije, obrazložitev in današnja razprava opozicije je po mojem
               mnenju strel v prazno. Težko je zagovarjati nekaj brez argumentov, le z nekimi
               pavšalnimi ocenami, sumničenji, z neresnicami ali polresnicami. To je tako v gradivu
               predlagateljev kot tudi v današnji razpravi. Sam sem hvaležen opoziciji, da se je
               potrudila z vložitvijo te interpelacije, s čimer je dala možnost ministru, da pisno
               in javno argumentirano zavrne te obtožbe, in dala možnost ministru, predvsem pa nam,
               koaliciji in naši poslanski skupini, da lahko predstavimo tudi delo dosedanjega
               triletnega ministrovanja gospoda Dragutina Mateja. In tega je kar nekaj. Mi moramo na
               eni strani gledati, kaj nekdo naredi, kaj je bilo planirano, na drugi strani pa
               pogledati tudi šibke točke, pomanjkljivosti, ki jih je sam minister tudi povedal. Sam
               sem prepričan, da jih bo poskušal on in vodstvo policije tudi v določenem času tudi
               postopno odpravljati.</p>
               <p>Da je gradivo interpelacije, obrazložitev interpelacije nestrpno, populistično,
               žaljivo, da ne rečem celo zlonamerno, naj citiram en del tega gradiva, kar me res
               moti, ker mislim, da to gradivo ni pripravljeno na neki strokovni podlagi, naj
               citiram: <q>"Ravnal je kot gasilec,"</q> misli se ministra, <q>"ki pride na pogorišče šele po
               končanem požaru in prične gasiti, saj mu je vseeno, zakaj je zagorelo, kaj je gorelo
               ali sploh še gori. Važno je samo, da se za boljšo podobo v javnosti gasi."</q> To je
               vsebina, ki naj bi bila neka resna obrazložitev interpelacije.</p>
               <p>Vsekakor je lahko v zvezi z današnjo interpelacijo predvsem reči takole, če dam to
               prispodobo. Važno je, da se kritizira vse in vse vprek, ne glede na to, ali so
               navedbe neresnice, polresnice ali celo podtikanja in laži. Važno je samo, da se za
               boljšo podobo v javnosti kritizira.</p>
               <p>In naslednja trditev, ki me je tudi zmotila in je bila izrečena pri predstavitvi
               interpelacije na TV Slovenija, citiram: <q>"Ministru očitamo to, da se ukvarja s
               stvarmi, za katere ni plačan."</q> Ta izjava je presenetljiva in nedvomno kaže na miselni
               vzorec, da so nekateri v naši družbi pripravljeni delati izključno to, in to samo za
               denar, osebne koristi moč in oblast. Poudarjam, da le nekateri, večina pa ne dela le
               za denar, ampak brez plačila tudi tisto, v kar verjame in ker drugi to potrebujejo,
               to je z odgovornostjo do vseh drugih. Drugo, kar mislim, da je z mojega pogleda zelo
               problematično in tudi z vidika naše poslanske skupine, to je dvoličnost. Ko je
               policija v Ambrusu odločno in profesionalno ukrepala, je bila takoj sklicana izredna
               seja matičnega delovnega telesa. Obtožbe, da se izvaja represija, da se prekoračujejo
               zakonska pooblastila in zahteva za odstop ministra. Ko je policija v Postojni
               opravljala svoje delo, je v interpelaciji obtožba: nesorazmeren poseg policije v
               zasebno posameznikov, določeni ukrepi policije napeljuje na sklep, da je bilo kršeno
               temeljno ustavno načelo sorazmernosti, določeni ukrepi policije so nedvomno posegli
               oziroma omejevali ustavne pravice posameznikov. In zopet izredna seja matičnega
               delovnega telesa, obtožba in zahteva za odstop ministra, češ, da posega v človekove
               pravice. Pa vprašam: <q>"Kaj bi se zgodilo, če bi na primer na nekega člana Strojanove
               družine, ki se je lahko prosto gibala po Postojni, bil izveden nek fizični obračun,
               fizični napad?"</q> Sigurno bi bila zopet sklicana izredna seja. Obtožba, da policija ni
               opravila svoje dela in zahteva za odstop ministra. To je ta dvoličnost. In še naprej.
               Ko smo sprejemali zakonodajo s tega področja v zvezi z varnostjo javnega reda in
               miru, s področja varnosti v cestnem prometu, zakon s področja zasebnega varovanja,
               zakone pri zatiranju kriminalitete, je opozicija nasprotovala in celo glasovala
               proti. To je ta dvoličnost. In sam smatram, da bi morali ravno na tem področju delati
               v tem, jaz temu pravim, nacionalnem interesu. Da bi na tem področju bila opozicija
               dejansko konstruktivna opozicija in da bi pri spremembah in dopolnitvah zakonodaje
               dajala konstruktivne predloge. Ne pa kritika kar povprek, vse povprek in
               nasprotovanje. Tega ni.</p>
               <p>Jaz spoštujem opozicijo, če je korektna, ne pa opozicijo, ki je politikantska, ki ni
               konstruktivna, ki ne daje dejansko teh konstruktivnih predlogov. Nikakor ne bom
               podprl te interpelacije.</p>
            </sp>
            <sp who="SDZ4:PečeSašo">

               <speaker>PODPREDSEDNIK SAŠO PEČE:</speaker>

               <p>Hvala lepa. Besedo dajem ministru. Izvolite prosim.</p>
            </sp>
            <sp who="SDZ4:MateDragutin">

               <speaker>DRAGUTIN MATE:</speaker>

               <p>Hvala lepa za besedo, gospod podpredsednik. Jaz bom poskušal odgovoriti na večino
               vprašanj, če mi že na vse ne bo uspelo. Najprej bi pohvalil retorične sposobnosti
               vseh poslancev opozicije. Posebej tistih, ki so govorili, kako sem spretno retorično
               govoril in obračal besede. Sposobnosti so očitno primerno razdeljene med ljudmi.
               Razlika je samo v tem, da so eni imeli zelo dolgotrajno izobraževanje na različnih
               inštitucijah, da so se tega naučili.</p>
               <p>V samih besedah bi seveda želel komentirati nekaj besed, ki se mi zdijo skrajno
               nenavadne. Eden od poslancev je uporabil besede <q>"moja družba"</q>, češ, tam kjer delam.
               Moja družba je Vlada Republike Slovenije, kjer sem zaposlen. Moja privatna družba je
               pa moja zasebna stvar in seveda nihče od vas nima pravice se zanimati za mojo
               privatno družbo. Tako se mi zdi to skrajno neprimerno, da se na takšen način govori o
               Vladi Republike Slovenije v Državnem zboru.</p>
               <p>Govorilo se je tudi o strankarski pripadnosti različnih funkcionarjev. Najprej naj
               zelo jasno povem, da sem minister, ki je bil predlagan v kvoti ministrov SDS-a, da pa
               sam nisem član nobene politične stranke in da po treh in pol letih bi si verjetno
               lahko res že vsi zapomnili, da nisem pripadnik nobene stranke in ne obtoževati tudi
               nekoga drugega, če je ali ni član. Jaz ne vem. Nisem ga vprašal in seveda ni nobene
               potrebe, da ga to sprašujem, da lahko z nekom korektno delujem.</p>
               <p>Nekajkrat sem opazil v diskusijah besede, ki pomenijo za zaposlene v Ministrstvu za
               notranje zadeve in policiji kot žaljive. Mislim, da je neprimerno, da uporabljamo
               besedo policaji. Oni so policisti. Jaz sem nekajkrat opozarjal tudi, kako se naj mene
               imenuje. Ne ministra za policijo, ampak ministra za notranje zadeve. Resor, ki ga
               pokrivam, ne pokriva samo policijo, ampak veliko širši spekter. Večina tega spektra
               se, kot je ena od poslank pravilno ugotovila, dotika področja varnosti. Tako ali
               drugače področja varnosti in pogosto je tu tudi povezano z človekovimi pravicami.</p>
               <p>Želel bi se dotakniti dveh pomembnih delov interpelacije, v katerih se mi očita
               določeno aktivnost oziroma neaktivnost. Zadeva Plut. Jaz ne bom našteval vseh
               zakonov, vse predpise, ki govorijo, kako mora biti kaj narejeno. To smo na dolgo in
               na široko razpravljali v, mislim, treh različnih delovnih telesih tega parlamenta. Na
               dolgo in na široko je to razložene v odgovoru na interpelacijo. Vendar je treba jasno
               povedati eno dejstvo. Najprej, tako je bila uporabljena stavčna zveza. Vsi ljudje, ki
               so kaj veljali, so dali mnenje o zadevi Plut.</p>
               <p>Zdaj bom pa povedal, kaj so ti vsi ljudje, ki so kaj veljali in so bili tudi imensko
               našteti, jaz jih ne bom ponavljal, kakšno je njihovo mnenje bilo po tem, ko je Plut
               bil v priporu, ko smo ga ujeli in ga dali v pripor. Ves čas pripora ni bilo možno
               proti tej osebi vložiti kazenske ovadbe za kaznivo dejanje, ki je bilo storjeno na
               ozemlju Srbije. Ves čas. In vsa ta družba, ki je pred tem zelo na široko razlagala z
               ekspertnih nivojev, z različnih strani, kako je vse to mogoče narediti, je bila potem
               strokovno postavljena na eno popolnoma drugo osnovo. Namreč dejstvo je, da po tistem,
               ko je Plut bil priprt, ko je bil ujet, priprt in ves čas svojega pripora in sodnega
               postopka slovenska policija, tožilstvo in nihče drug ni mogel proti njemu vložiti
               kazenske ovadbe za kaznivo dejanje, ki ga je storil v Srbiji. To samo kaže na to, da
               je poročilo, ki ga je nadzorna skupina naredila, pokazalo pravo sliko.</p>
               <p>Želel bi pa komentirati to, kar je ena od poslank navedla, da sem preurejal oziroma
               ponarejal različna poročila. Poročilo je v takšni obliki, kot je bilo. Res pa je, da
               je Vlada sprejela mnenje v zvezi z delovanjem policije v zvezi s tem in v tem mnenju
               piše stavek, ki ga bom citiral: <q>"Če bi policija zahtevala pisne usmeritve o
               aktivnostih, ki jih naj izvede, bi mogoče prišlo tudi do drugačne odločitve državnega
               tožilstva v konkretni zadevi."</q> To je tekst, ki je na spletnih straneh Vlade, vsi ga
               lahko pogledate in prosim, ne obračajte mojih besed. Ne jih retorično obračati in
               govoriti tisto, kar ni res. Jaz nisem prenaredil nobenega poročila. Na kraj pameti mi
               ne pride. In na sami Vladi smo imeli diskusijo o tem. In obstajala je možnost v
               tistem trenutku, ko je bilo sprejeto to mnenje, da bi mogoče tožilstvo se vendarle
               drugače odločilo, če bi zahtevali pisne usmeritve. In tako je tudi zapisano,
               dobesedno tako je zapisano. Kasneje se je izkazalo, da tudi, če bi se to dogajalo, bi
               bile posledice takšne, da gospod Plut ne bi mogel biti pridržan. Tudi če bi ga
               policija ustavila in priprla in pripeljala pred sodnika, bi še vedno bil kasneje
               izpuščen. Vsi nadaljnji postopki so natančno to pokazali.</p>
               <p>Glede zadeve Strojanovih oziroma družine, romske družine blizu zaselka Ambrus v
               Dečji vasi. Vsi govorite o megafonu, o mojem prihodu tja, nihče pa ni povedal, kaj se
               je dogajalo pred tem. In tudi v medijih ni bilo napisano, kaj se je dogajalo pred
               tem. Pred tem sem dobil klic direktorja policijske uprave, ki je takrat bil direktor
               v tej policijski upravi, ki mi je sporočil, da družina Strojan prosi, da pridem na
               kraj dogodka in se poskušam pogovoriti z njimi in z domačini in poiskati pot. Da se
               počutijo ogroženo in da bi želeli najti rešitev, da se umaknejo s tega predela. Nihče
               ne govori o tem in zelo malo je bilo v medijih napisanega, da sem opravil razgovor
               tako s skupino vaščanov, ki so predstavljali maso ljudi, ki se je tam nahajala, in da
               sem opravil ločen pogovor z družino Strojan. In so me na tem razgovoru prosili, če
               jim lahko zagotovimo varnost na tem prostoru in me prosili, če lahko najdemo
               kakršnokoli drugo lokacijo, kamor bi odšli s te lokacije. In na osnovi tega pogovora
               z eno in drugo skupino sem povedal to, kar sem povedal. Jaz tam policiji nisem
               ukazoval, kaj mora delati. Policija je bila tam, jaz je nisem pripeljal s seboj, tako
               kot bi lahko nekdo dobil občutek, ki bi bral magnetogram čez 10 let. Nobene
               policijske enote jaz nisem tja pripeljal. Policija je bila tam, izvajala je vse svoje
               aktivnosti. Nobenega ukaza nisem dal nobeni policijski enoti, kot se mi očita,
               nobenega, kaj morajo narediti. Ob svojem odhodu sem samo izrazil prepričanje oziroma
               mnenje, da bo direktor zagotovil vso potrebno varnost vsem na tem območju, tako
               domačinom, kot tudi družini Strojan. In naslednji dan se je družina sama spravila v
               vozila in prosila, da jo pripeljemo do lokacije, ki smo jo uspeli najti, kjer bi se
               lahko v miru reševale zadeve. In zaradi tega so se potem reševale v nadaljevanju. In
               to je tista resnica, ki jo nočete povedati ali pa je nočete videti. O tej zadevi smo
               imeli poglobljeno razpravo na dveh delovnih telesih tega parlamenta, ure in ure smo
               govorili o tem. In vse to ste že slišali, kaj zdaj govorim, vse to ste že slišali.
               Izgleda približno tako, kot da se pogovarjamo gluhi z nemim, na žalost. In meni potem
               očitate, da ne odgovarjam na očitke, da ne želim ničesar pojasnjevati. Pojasnjujem,
               vendar nočete tega sploh slišati, nočete sprejeti.</p>
               <p>Glede dodatnih stroškov. Eden od poslancev se sklicuje, da smo bili to vprašani s
               strani enega od slovenskih dnevnikov. Ni res, nismo bili tega vprašani od enega
               slovenskih dnevnikov. Eden od slovenskih dnevnikov nam je poslal dve strani vprašanj,
               kjer bi morale moje službe delati 14 dni, da bi mu napisale odgovore. Mi nismo dolžni
               po Zakonu o medijih poročati in zbirati podatkov, dolžni smo posredovati samo tiste
               podatke, ki jih posedujemo in imamo v evidencah. In če hočete natančen odgovor,
               koliko je stalo dodatno proračun, razen tistega, ki ga ima Ministrstvo za notranje
               zadeve zagotovljeno za delo policije, vam lahko zelo jasno odgovorim. Nič. Ves denar
               je bil zagotovljen iz proračunskih sredstev, ki so v policiji in nismo porabili niti
               evra več, kot smo ga imeli v proračunu, ni bilo nobene prerazporeditve na to postavko
               za delovanje posebnih policijskih enot, zato vam lahko tako jasno odgovorim v zvezi s
               tem. In če dobimo podobno vprašanje s strani tega dnevnega časopisa, jim bom jaz z
               veseljem odgovoril zelo kratko in jedrnato.</p>
               <p>Bilo mi je očitano, da Ministrstvo za notranje zadeve in policija nonšalantno daje
               obvestila o tem, kdo je bil ovaden. Jaz se opravičujem, gospod poslanec, policija nič
               ni imela v zvezi s to ovadbo. To ovadbo je podalo eno drugo ministrstvo, ki lahko
               poda ovadbo zoper kogar pač misli, da je potrebno podati ovadbo. In ni bila policija
               vključena ne v pisanje ovadbe, ne v vročanje ovadbe in naše ministrstvo ni dajalo
               nobenih izjav. Samo na spletno stran greste, pa boste vse našli. Jaz sem to tukaj
               pogledal. Tukaj, nekaj minut nazaj. Pa še nekaj v zvezi s tablicami, ki so bile prej
               omenjene. Zakon, ki je uvedel to določbo, da je tablica vezana na vozilo in ne na
               lastnika, je bil sprejet leta 2004 in je začel veljati 13.8.2004. Kdo je bil takrat v
               Vladi, zakaj je takšno odločitev sprejel, morate vprašati predvsem tiste, ki so
               takrat razlagali v parlamentu ta zakon in ne mene. To je dejstvo, ki je ostalo. Mi
               smo se lotevali samo določenih zadev. In to je ena od zadev, ki pač ni bila v
               programu reševanja.</p>
               <p>Glede redarjev. Redarji ne nadomeščajo policije, ne morejo je nadomestiti in je ne
               bodo nadomestili. Z redarsko službo smo imeli že do sedaj razvit partnerski odnos,
               sodelovali smo z njimi in s tem bomo nadaljevali. Redarji so res dobili dodatna
               pooblastila in s tem pripomogli k še večji varnosti naših državljanov, povezano s tem
               s statistiko. Jaz nikoli nisem govoril samo o tem, da je bila povečana preiskanost.
               Vsakič, ko nastopim s statističnimi podatki, govorim tudi o povečanju kriminalitete v
               Sloveniji. Zelo natančno. Tudi v vseh tabelah in v vseh poročilih Ministrstva za
               notranje zadeve oziroma policije lahko to najdete. In zelo jasno je, s kakšnim tempom
               je naraščala kriminaliteta v Sloveniji in s kakšnim padcem ali rastom je teklo
               število preiskanih kaznivih dejanj. In v letih 2004, 2005, 2006 je kriminaliteta
               rastla v Sloveniji. Zrastla je iz 86 tisoč na nekaj več kot 90 tisoč kaznivih dejanj.
               V lanskem letu je iz 90 tisoč padla na 88 tisoč. Stopnja preiskanosti se je pa večala
               kljub povečanemu številu kaznivih dejanj. In jaz ne dvomim, da so podatki, ki so v
               Eurostatu objavljeni, drugačni od teh. Oni jih tudi jemljejo iz uradnih podatkov, ki
               jih lahko dobijo od držav. Ne morejo kar določiti neke številke. Nikakor in nikoli
               nisem prikrival tega, da kriminaliteta v Sloveniji narašča. Lani smo bili prvo leto
               priča, da je za nek določen procent kriminaliteta v Sloveniji padla.</p>
               <p>Glede volilnih imenikov. Očitno sem kriv tudi za to, če se kdo preseli na nek naslov
               v tujini in pride pošta na nek naslov in je ne želi sprejeti ali se je preselil, in
               za stroške, ki v zvezi s tem nastanejo. Jaz sem z volilnimi imeniki zelo jasno
               pojasnil, kako je. V zakonu nikjer ne piše, in jaz si ne morem vzeti te pravice in
               dvomim, da si jo kdorkoli drug v parlamentu bi upal vzeti v roke, da bo dejal, da
               nekoga, ker ga mora po uradni dolžnosti vnesti v volilni imenik, ne bo vnesel, ne
               glede na to, da podatki niso popolni. Nikjer v zakonu ne piše, da osebe, za katere
               niso popolni podatki, ne smemo vnesti v volilni imenik.</p>
               <p>V zakonu piše, da smo dolžni vse državljane Republike Slovenije, ki živijo izven
               Republike Slovenije, vnesti v volilni imenik. Seveda so tam neke alineje, ki govorijo
               o podatkih, ki bi naj bili vpisani. Ampak če teh podatkov ni, jih ne moremo vnesti,
               ne moremo si jih izmisliti in ne moremo sami odločati o tem, noben upravni organ ne
               more sam odločati o tem, kaj je primerno da vnese, in kaj ni primerno, da vnese.</p>
               <p>Glede raziskave, o kateri je bilo tukaj govora, o odškodninskih zahtevkih je bila to
               raziskava, če se prav spomnim. In ravno tako jo je delala neka univerza v Sloveniji,
               ki je bila izbrana na javnem razpisu. Seveda ena univerza ni vredna nič, zato ker, ne
               vem, mogoče komu ni všeč ali pa je premalo časa univerza, ali pa ni prav, da je
               zmagala na javnem razpisu. Ena druga je pa seveda v redu. Raziskava je bila naročena
               leta 2004 poleti, na javnem razpisu. O tej raziskavi jaz kot minister, ki sem
               prevzemal dolžnost, nisem bil obveščen. Pristojni, ki so vodili in delali na tej
               raziskavi, niso poročali o njej nič. Šele ko je bil nastavljen nov direktor
               direktorata, smo ugotovili, kaj počnejo v zvezi z določenimi zadevami, ki so jih pred
               tem prikrivali. Seveda to so tisti, ki so profesionalni in ki niso politično
               delovali. Ker tisti, ki so zdaj nastavljeni, delujejo očitno politično po vaši
               interpretaciji. In vsi vprašalniki, ki so se delali v zvezi s tem, bi morali biti
               verificirani s strani naročnika, tako kot je to običajno. To je običajna praksa.
               Tisti, ki se ukvarjate z raziskovalno dejavnostjo, natančno veste, o čem govorim.
               Natančno veste, o čem govorim. Še posebej tisti, ki ste končali FSPN in ste imeli
               gospoda Toša, doktorja Toša za profesorja, ki nas je učil, kako se to dela. Tudi sam
               sem ga imel možnost poslušati, tudi delati izpit pri njem in nisem še teh stvari
               pozabil. Vprašalnik, ki je bil tam uporabljen, in ki ga vi zdaj vsi uporabljate, ni
               bil validiran, ni bil, tako kot so napisali, mednarodno verificiran, imel neke
               mednarodne reference, in celo prevodi teksta iz angleščine v slovenščino so bili
               popolnoma napačni. Vprašalnik je bil narejen za anglosaksonske družbene ureditve,
               kjer poznajo znotraj sistema nadzornike, kjer nekdo, ki začne delati na nekem
               področju, na novo dobi nekoga, ki mu je supervizor, kot rečejo v angleščini temu
               superwaiser. Mi tega sistema nimamo v kontinentalnem pravu, nimamo vzpostavljenega
               tega sistema. In te besede so prevajali kot šefi, kot vodstvo, kot ne vem kaj. V
               različnih primerih so popolnoma različno prevajali. Jaz imam vprašalnik v angleščini,
               v slovenščini tukaj. Nobena skrivnost ni. In jaz sem podjetju povedal oziroma
               univerzi, ki je to delala, da oni lahko vse to pustijo notri, ampak jaz bom zahteval
               revizijo tega vprašalnika, cele analize na neodvisni univerzi izven Republike
               Slovenije in potem bom objavil na vseh spletnih straneh rezultate te raziskave, ki jo
               bo ponudilo neko drugo podjetje, neka neodvisna inštitucija izven Republike
               Slovenije. In potem je čudežno izginil ta vprašalnik iz te analize. Čudežno je
               izginil. Brez tega smo ga dobili naenkrat, razen seveda opozicijski poslanci, ki
               sedaj imate ta vprašalnik in operirate samo s temi podatki.</p>
               <p>Glede opreme, ki se nabavlja in o kateri je bilo govora, da je neprimerna, da je
               draga, da bomo z njo šli v Afganistan in ne vem kam še. Vozila, ki so bila
               nabavljena, terenska vozila, ki se uporabljajo za točno določene namene, so bila
               namenjena in kupljena za potrebe posebnih policijskih enot, da lahko skupaj s
               transportnimi vozili, ki te enote pripeljejo na kraj dogodka, lahko primerno hitro
               pripeljejo v točno določenih specifičnih pogojih do tega kraja.</p>
               <p>Mimogrede, eno od teh vozil je stalo bistveno manj zaradi tega, ker smo imeli
               uspešno javno naročilo, kot bi stalo sicer. Za eno od teh vozil Touareg, ki je bil
               omenjen, je bila cena 38 tisoč evrov in ne nekaj čez 45, kot je to običajna cena v
               trgovinah za najbolj osnovni model. Drugače pa bi bilo seveda dobro vmes tudi
               poslušati, ko govorimo o tem, da smo nabavili večje število vozil s kamerami, ki so
               belo modra vozila, z modrimi lučmi, ki izvajajo nadzor na slovenskih avtocestah in ki
               so se pri svojem delu se pokazale že kot izredno uspešne.</p>
               <p>Glede zasebnega varovanja bi vendarle bilo potrebno še nekaj stavkov dodati, ne
               glede na to, da sem že kar nekaj povedal. Govori se o tem, da če bi bile dve
               pravnomočne odločbe, da bi morali odvzeti licenco. Jaz sem zelo natančno v svoji
               predstavitvi citiral člen zakona, ki govori o kumulativni kršitvi zakona, da gre za
               področje dveh kršitev, da gre za delovnopravno kršitev delovnih pravnih razmerij in
               tako dalje. Zadeve so in, in in. Ne ali ali pa vejica. In tisti, ki ste pravniki, in
               mislim, da je kar nekaj pravnikov v Državnem zboru, točno veste, kaj pomeni
               kumulativno branje člena. Pri zasebnem varovanju je treba tudi jasno povedati, da je
               prejšnji zakon, ki je mimogrede nastal leta 2003 in ki je bil dober in odločilen
               korak k temu, da se začne urejati področje zasebnega varovanja, pred tem nismo imeli
               zakona na tem področju, je seveda predvidel nekatere stvari. In po prejšnjem zakonu,
               v tem novem namreč to več ni tako, zato je treba vzeti oba zakona in primerjati, s
               kakšnimi pristojnostmi je kdo razpolagal, je bilo jasno zapisano, da družbe, proti
               katerim je uveden inšpekcijski nadzor, ki so v postopku zaradi prekrška, ni nobenega
               zadržka za izdajo soglasja, zato ministrstvo ni imelo zakonske podlage, da ne izda
               nekomu licence, če je bil tudi v tistem trenutku v prekršku.</p>
               <p>Pa samo še stavek o tem, da smo poslabšali varnostne razmere na slovenskih cestah,
               ker smo podaljšali za eno leto tehnične preglede. Statistični podatki, zelo
               preprosto. Glede na število žrtev v prometnih nesrečah, težko poškodovanih in lahko
               poškodovanih ter vozil, ki so tehnično neprimerna oziroma imajo tehnične
               pomanjkljivosti, lahko ugotovimo, da je pri številu mrtvih 0,4% vozil udeleženih v
               takšnih prometnih nesrečah, ki so tehnično neizpravne. Pri težkih telesnih poškodbah
               0,3%, pri lažje telesnih poškodbah 0,1% <gap n="..."/><stage xml:id="Redna-35-2008-02-05.stage17">/Izklop mikrofona/</stage><gap n="..."/></p>
            </sp>
            <sp who="SDZ4:PečeSašo">

               <speaker>PODPREDSEDNIK SAŠO PEČE:</speaker>

               <p>Hvala lepa, gospod minister. V imenu predlagateljev pa k besedi vabim poslanca Pavla
               Gantarja. Izvolite.</p>
            </sp>
            <sp who="SDZ4:GantarPavel">

               <speaker>DR. PAVEL GANTAR:</speaker>

               <p>Hvala lepa. Jaz bom najprej začel s tem, ko je bil govor o tehnologiji pristopa, ki
               se je nanašal predvsem na kritiko opozicije in predlagateljev interpelacije. Tudi jaz
               bi nekaj povedal o tehnologiji pristopa, in sicer o tehnologiji, s katero ti
               vsebinsko diskutiraš in polemiziraš z nasprotnimi argumenti tako, da bi rekel
               nasprotnika, če smem tako reči, najprej diskvalificiraš. In to je način, ki smo ga
               danes slišali tu notri največkrat. In to je način, kjer rečeš, ne more govori o Romih
               tisti, ki ne živi blizu njih, skupaj z njimi ali pa, ki ni bil župan. In s tem
               diskvalificira kogar koli, da bi o tem problemu govoril. Mimogrede, mene tudi na tem
               področju ne more, ker imam precej izkušenj takšnih in drugačnih, ampak to ni način,
               tako se ne more diskutirati. Podobna je bila diskvalifikacija pri pokrajinah, pri
               izbrisanih in tako naprej. To je argument, ki dejansko kaže, da ni argumentov in da
               je treba pravzaprav poiskati nekaj tretjega, s katerim poskušaš tistega, s katerim
               polemiziraš, vreči iz igre. To se ne bo izšlo! To se ne more iziti in se seveda tudi
               ne bo izšlo.</p>
               <p>Zdaj pa seveda k vsebini. Tisto, kar jaz v vseh teh dveh nastopih ministra, popoldne
               in zdaj, nisem se posebej oglašal, to, kar pravzaprav dajem kot očitek na tej ravni
               je določena stopnja banalizacije zadev. Zdi se mi, da nekatere stvari preveč
               poenostavlja, preveč na hitro sklepa in sklene in s temi izpusti številne
               podrobnosti. Jaz rad verjamem, da so ga prosili Strojanovi, da jih preseli. Mene ni
               bilo zraven, verjeti mu moram na besedo, vendar sem gledal televizijo, poslušal
               poročila, poslušal sem njihove izjave in sem ugotovil nekaj popolnoma drugega, da je
               ta prošnja bila precej drugačna, kot se zdi zdaj iz tega poenostavljene prikaza.
               <q>"Lakmusov test"</q> za resnico tega, kar je govoril minister, je preprosto jasen. Kaj ste
               storili takrat, ko so se oni hoteli sami vrniti nazaj? Ste jih pustili ali ne? Vsak
               od vas naj odgovori na to vprašanje. To je <q>"lakmusov test"</q> za resnico, ki jo je
               govoril ali za njegovo interpretacijo.</p>
               <p>Podobna zgodba je pri tem nesrečnem svetu za preventivo in varnost v cestnem
               prometu. Nedvoumno je bil dosežen dogovor v zakonu leta 2004, da naj bi ustanovili
               agencijo in naj bi se ta svet preselil v to agencijo. Ali je to bilo dobro ali ne,
               jaz tega nisem spremljal. Tako je bilo storjeno. Tako je minister ohranil to ureditev
               tudi pri prvi spremembi. Pri zadnji spremembi je pa to agencijo, ki še ni bila
               ustanovljena, izpustil in je pustil ta nesrečni svet v praznem, v praznini. In ga je
               na nek način dejansko pustil, da je padel oziroma da vegetira tam, kjer pač danes
               vegetira.</p>
               <p>Okoli Globala, tu je zadeva, kjer preprosto nismo dobili pravega odgovora. Dejstvo
               je, da se, gospod minister, nisva dobro pogovorila o tem, ali ste izdali to odredbo,
               odločbo o začasnem odvzemu licence na osnovi novega zakona. Če ste ga izdali, ste
               ravnali v nasprotju z ustavo, kajti retroaktivno ste uporabili zakon. Če ste izdali
               na osnovi starega zakona, zopet narobe, ker tudi če bi ga lahko po mnenju
               strokovnjakov, ta zakon v stari obliki ni več veljal. Hkrati pa niste uporabil
               ukrepov za, recimo, kaj jaz vem, odločbo o začasnem odvzemu licence na osnovi zakona
               o inšpekcijskem nadzoru in zakona o upravnem postopku. Te metode se pa niste
               poslužili. In tu nam dejansko odgovora niste dali. Dejstvo je, da je pravzaprav
               povsem jasno, da ste tu ravnali neustrezno, prepozno in neučinkovito.</p>
               <p>Vrsto stvari bi še lahko omenil, pa ne bom, ker mislim, da so nekatere stvari stvar
               osebne interpretacije ali ministra ali poslancev ali kogar koli. Vsakdo ima lahko o
               teh zadevah svoje mnenje, ljudje si tudi seveda lahko ustvarijo svoje mnenje. Ampak
               dejstvo je, če vztrajamo pri tej strogi in formalni zadevi, tu pravzaprav nam niste
               dali odgovora in tu smo vas držali in vas seveda še vedno držimo. Hvala lepa.</p>
            </sp>
            <sp who="SDZ4:PečeSašo">

               <speaker>PODPREDSEDNIK SAŠO PEČE:</speaker>

               <p>Hvala lepa tudi vam. Sprašujem, želi v imenu predlagateljev še kdo? Kolega Školč
               beseda je vaša.</p>
            </sp>
            <sp who="SDZ4:ŠkolčJožef">

               <speaker>JOŽEF ŠKOLČ:</speaker>

               <p>Hvala lepa.</p>
               <p>Tudi sam bom mogoče petič ponovil, ampak poglejte minister, volilni imenik
               državljanov, ki nimajo stalnega prebivališča v Republiki Sloveniji, ima naslednje
               sestavne elemente: zaporedno številko, vejica, priimek in ime, vejica, spol, vejica,
               datum rojstva, vejica, zadnje stalno prebivališče državljana Republike Slovenije ali
               enega od njegovih staršev v Republiki Sloveniji, vejica, stalno prebivališče v tujini
               in opombe, pika.</p>
               <p>Vi, ki se sklicujete na to, kako se določbe brani. Se pravi, če ni enega od teh
               elementov, ni vpisa v volilni imenik, pika. Vi pa ste naredili volilne imenike, in to
               vam nihče ne očita tistih nekaj, ki jih je pač zamenjalo naslov in tako naprej. Tu
               gre za približno 30.000 ljudi, ki so bili vpisani v te imenike, pa eni niti niso
               mogli dobiti volilnega gradiva, drugi so ga dobili in ga niso vrnili in slabih deset
               tisoč teh naslovov se je izkazalo v vseh ozirih za pomanjkljive oziroma netočne. To
               je malomarnost.</p>
               <p>Jaz vas nisem vprašal, ali je kdo mimo proračuna plačal in koliko so stali ti
               angažmaji vaši, tako zelo opevani v povezavi s to slavno družino, ampak koliko so
               stali angažmaji dodatnih policistov na tem območju, koliko so stali dodatni angažmaji
               za, bom rekel, to sledenje tem ljudem po Sloveniji in koliko je nenazadnje razlika v
               vrednosti zemljišč. Tega odgovora nismo dobili. Popolnoma jasno je, da ne more biti
               mimo proračuna nobenega vira, iz katerega bi se policija financirala, toliko nas ne
               podcenjevati. Na nekajkratno vprašanje, ali lahko poveste, kaj ste storili zoper
               tiste ljudi, ki so simpatizerji ali pa imajo članske izkaznice vladajoče stranke in
               so povezani s temi sumi klientalističnih in koruptivnih dejanj pa niste odgovorili.
               Oprijeli ste se neke besede, da je slabšalno reči za ljudi s katerimi delate, da so
               vaša družba. Opravičujem se vam, če jih smatrate za slabo družbo. Ponavadi si človek
               družbo izbere sam in dela v njej, dokler meni, da je dobra. Tako da s tem ne more
               biti večjih težav.</p>
               <p>Tudi podatke iz Eurostata nisem potegnil ven zaradi tega, ker bi mislil, da jih kdo
               posebej prikriva oziroma da nastajajo mimo vas, ampak sem hotel kolege tu opozoriti,
               da vi uporabljate statistične podatke samo takrat in tiste, ki vam koristijo. In s
               tem ne pridemo daleč.</p>
               <p>Preseneča pa me to, da ste začeli tarnati, kakšne težave ste imeli s to raziskavo in
               z raziskovalci. Moram reči, da nisem poznal vseh teh zapletov, ampak iz tega, kar ste
               pa prej pripovedovali, me pa čudi, da ste na koncu tarnali, kajti prej je kazalo, da
               čim se nekje pojavi neka težava in jo vi opazite, je to za vas neka najboljša možna
               situacija, kajti v naslednjem trenutku je že vse urejeno in v najlepšem redu. Čudi
               me, da pri eni taki preprosti zadevi to ni bilo mogoče.</p>
               <p>Ne verjamem in tudi sedaj vas je težko spraviti k temu, ker ni časa, da bi še kaj
               odgovorili, ampak ne verjamem, da se boste iz tega pogovora, nekdo ga je tudi
               imenoval pogovor gluhih, kaj veliko naučili. Naučili pa se bodo o vas in vaših
               postopkih veliko tisti, ki so to poslušali. Hvala lepa.</p>
            </sp>
            <sp who="SDZ4:PečeSašo">

               <speaker>PODPREDSEDNIK SAŠO PEČE:</speaker>

               <p>Hvala lepa tudi vam. Lahko zaključimo razpravo v okviru vnaprej napovedanih prijav?
               Hvala. Želi kdo izmed prisotnih poslank in poslancev uporabiti določbo 71. člena
               Poslovnika Državnega zbora? <stage xml:id="Redna-35-2008-02-05.stage18">(Ne.)</stage> S tem zaključujem razpravo o interpelaciji.</p>
               <p>Predlagatelji interpelacije predlagajo zboru, da po opravljeni razpravi o
               interpelaciji razreši ministra za notranje zadeve Dragutina Mateja. Zato dajem na
               glasovanje naslednji predlog sklepa: <q>"Državni zbor Republike Slovenije na podlagi
               vložene interpelacije izreka nezaupnico ministru za notranje zadeve Dragutinu
               Mateju."</q></p>
               <p>V skladu z drugim odstavkom 118. člena Ustave Republike Slovenije bo nezaupnica
               ministru izrečena, če bo zanjo glasovala večina vseh poslancev, to je 46 ali več
               poslancev. Če bo nezaupnica izglasovana, se šteje, da je minister razrešen. Lahko
               glasujemo? Odpiram postopek za obrazložitev v imenu poslanskih skupin. Prosim za
               prijavo. Kolega Barovič v lastnem imenu, ali v imenu poslanske skupine?</p>
            </sp>
            <sp who="SDZ4:BarovičBogdan">

               <speaker>BOGDAN BAROVIČ:</speaker>

               <p>V imenu poslanske skupine. Spoštovane kolegice in kolegi! Jaz bom <gap n="..."/><stage xml:id="Redna-35-2008-02-05.stage19">/Nemir v
               dvorani./</stage>, poglejte, naj čas neha teči. Če smo 16 ur tukaj, imam tudi tri minute
               pravico nekaj povedati. Nasprotoval bom temu predlogu. Zakaj? Tri argumente vam bom
               navedel. Družina s priimkom na S, ki ga sploh nočem več slišati, s številnimi
               kartotekami kršitve kazenskega in prekrškovnega zakonika, dobi od te države ponudbo
               skorajda za vilo, ki jim tudi ni povšeči. V Trbovljah družina x, ki nima nobene
               kartoteke, ki ni storila nobenega kazenskega in prekrškovnega zakona, nima pa dela,
               konča v kontejnerju od Centra za socialno delo. Točka 1.</p>
               <p>Točka 2. Policist privede dokazano osumljenega očeta in sina pred 5 leti, obsojena
               za umor, na pravosodno vejo oblasti. Pravosodna veja oblasti oceni, da ta oče in sin,
               ki sta umorila tretjo osebo, nista begosumna in ju oprosti. In ta dva izgineta. Kriva
               naj bi bila policija?</p>
               <p>Tretjič. Ko Slovenija ni bila članica EU, so tako imenovane evropske demokratične
               države azilante, ki so prihajali iz Slovenije v evropske države, vračali nazaj.
               Nimajo vstopa. Danes govorite, da naj bi Evropa nam, državi Sloveniji očitala
               diskriminacijo. In to naj bi bila kriva policija? Sram naj vas bo vse, ki vse to
               veste. 5 let nazaj se spomnite, kaj se je dogajalo. Nam so vračali azilante, nam,
               danes pa nam očitajo diskriminatornost. Sami niso sprejeli ne Ciganov, ne azilantov,
               danes smo pa mi diskriminatorni. Sram naj vas bo! Ne bodimo bolj papeški od papeža.
               To so trije bistveni razlogi. Da ne govorim o tem, da je to ministrstvo ne glede na
               vse, ogromno naredilo za schengen. Prej smo rekli hočemo schengen. Sedaj očitamo
               tisti, ki smo hoteli in ste hoteli schengen, očitamo, da schengen prinaša kriminal v
               to državo. Ja, pa kaj hočemo? Če hočete A, ni A dobro, hočete B. Če dobite B, hočete
               A. Nehajte, lepo vas prosim! To so razlogi, zaradi katerih nasprotujem interpelaciji.
           </p>
            </sp>
            <sp who="SDZ4:PečeSašo">

               <speaker>PODPREDSEDNIK SAŠO PEČE:</speaker>

               <p>Hvala za obrazložitev v imenu poslanske skupine. Ali lahko preidemo na glasovanje?
               Kolega Barovič! Glasujemo! Prekinjam glasovanje, ker meni ne dela glasovalna naprava.
               Gospodje in gospe, jaz imam drugačno aparaturo, kot jo imate vi. Hvala lepa za
               razumevanje. Ponovno glasujemo. Navzočih je 68 poslank in poslancev, za je glasovalo
               26, proti 42.</p>
               <p><stage xml:id="Redna-35-2008-02-05.stage20">(Za je glasovalo 26.)</stage> <stage xml:id="Redna-35-2008-02-05.stage21">(Proti 42.)</stage></p>
               <p>Ugotavljam, da ministru za notranje zadeve gospodu Dragutinu Mateju nezaupnica ni
               bila izglasovana.</p>
               <p>Zahvaljujem se vsem, posebej še ministru, za dolg in uspešen dan.</p>
               <p>S tem pa tudi zaključujem to točko dnevnega reda.</p>
               <p>Prekinjam 35. sejo Državnega zbora, ki jo bomo nadaljevali jutri ob 9. uri zjutraj.
                  <stage type="time">(SEJA JE BILA PREKINJENA 5. FEBRUARJA 2008 OB 23.54 URI.)</stage>
               </p>
            </sp>
         </div>
      </body>
   </text>
</TEI>