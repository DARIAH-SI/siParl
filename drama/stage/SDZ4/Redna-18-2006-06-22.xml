<?xml version="1.0" encoding="UTF-8"?><TEI xmlns="http://www.tei-c.org/ns/1.0" xmlns:xi="http://www.w3.org/2001/XInclude" xml:id="Redna-18-2006-06-22">
   <teiHeader>
      <fileDesc>
         <titleStmt>
            <title>Zapisniki sej Državnega zbora Republike Slovenije</title>
            <respStmt>
               <persName>Andrej Pančur</persName>
               <resp xml:lang="sl">Kodiranje TEI</resp>
               <resp xml:lang="en">TEI corpus encoding</resp>
            </respStmt>
         </titleStmt>
         <publicationStmt>
            <publisher>
               <orgName xml:lang="sl">Inštitut za novejšo zgodovino</orgName>
               <orgName xml:lang="en">Institute of Contemporary History</orgName>
               <ref target="http://www.inz.si/">http://www.inz.si/</ref>
               <address>
                  <street>Kongresni trg 1</street>
                  <settlement>Ljubljana</settlement>
                  <postCode>1000</postCode>
                  <country xml:lang="sl">Slovenija</country>
                  <country xml:lang="en">Slovenia</country>
               </address>
               <email>inz@inz.si</email>
            </publisher>
            <distributor>DARIAH-SI</distributor>
            <distributor>CLARIN.SI</distributor>
            <availability status="free">
               <licence>http://creativecommons.org/licenses/by/4.0/</licence>
               <p xml:lang="en">This work is licensed under the <ref target="http://creativecommons.org/licenses/by/4.0/">Creative Commons
                                Attribution 4.0 International License</ref>.</p>
               <p xml:lang="sl">To delo je ponujeno pod <ref target="http://creativecommons.org/licenses/by/4.0/">Creative Commons
                                Priznanje avtorstva 4.0 mednarodna licenca</ref>.</p>
            </availability>
            <date when="2019-01-10+01:00"/>
         </publicationStmt>
         <sourceDesc>
            <bibl>
               <idno type="custom" subtype="day">SZA|5730C555EFA51288C12571A0002ACBEB</idno>
               <idno type="URI">https://www.dz-rs.si/wps/portal/Home/deloDZ/seje/evidenca?mandat=IV&amp;type=sz&amp;uid=5730C555EFA51288C12571A0002ACBEB</idno>
            </bibl>
         </sourceDesc>
      </fileDesc>
      <profileDesc>
         <settingDesc>
            <setting who="#Redna-18-2006-06-22.DZ" n="18">
               <name>Redna</name>
               <date when="2006-06-22"/>
            </setting>
         </settingDesc>
         <particDesc>
            <listOrg>
               <org xml:id="Redna-18-2006-06-22.DZ">
                  <orgName xml:lang="sl">Državni zbor Republike Slovenije</orgName>
                  <listEvent>
                     <head>Mandat</head>
                     <event n="4" notBefore="2004-10-22" notAfter="2008-10-15">
                        <label>4. mandat (2004-2008)</label>
                     </event>
                  </listEvent>
               </org>
            </listOrg>
         </particDesc>
      </profileDesc>
   </teiHeader>
   <text>
      <body>
         <div>


            <head>DRŽAVNI ZBOR REPUBLIKE SLOVENIJE </head>
            <stage type="session">Nadaljevanje 18. redne seja </stage>
            <stage type="date">(22. junij 2006) </stage>
            <stage type="chairman">Sejo je vodil mag. Vasja Klavora, podpredsednik državnega zbora. </stage>
            <stage type="time">Seja se je pričela ob 9.03 uri.</stage>


            <sp who="SDZ4:KlavoraVasja">

               <speaker>PODPREDSEDNIK MAG. VASJA KLAVORA:</speaker>

               <p>Spoštovane kolegice poslanke in kolegi poslanci, gospe in gospodje. Pričenjam
               nadaljevanje 18. seje državnega zbora Republike Slovenije. Obveščen sem bil, da so
               zadržani in se današnje seje ne morejo udeležiti naslednje poslanke in poslanci:
               Bogdan Barovič, Roberto Battelli, mag. Branko Grims, Aurelio Juri, Vasja Klavora od
               17. ure dalje, Mojca Kucler Dolinar, Rudolf Moge od 14. do 18. ure, Geze Džuban od
               14. do 18. ure.</p>
               <p>Prehajamo na <title>9. TOČKO DNEVNEGA REDA - TRETJA OBRAVNAVA PREDLOGA ZAKONA O VARSTVU
                  JAVNEGA REDA IN MIRU.</title> Predlog zakona je za tretjo obravnavo pripravila vlada
               Republike Slovenije. Besedo dajem predstavniku vlade za dopolnilno obrazložitev
               predloga zakona. Izvolite, prosim. Besedo ima gospod državni sekretar Zvonko
               Zinrajh.</p>
            </sp>
            <sp who="SDZ4:ZinrajhZvonko">

               <speaker>MAG. ZVONKO ZINRAJH:</speaker>

               <p>Hvala lepa za besedo, gospod podpredsednik. Spoštovane poslanke in poslanci, kolegi.
               Na predlog zakona o prekrških zoper javni red in mir je v postopku obravnave na
               odborih in pa seji državnega zbora bilo vloženih kar veliko amandmajev, predlogov za
               spremembe posameznih členov. Kljub temu pa je ostal osnovni koncept zakona
               nespremenjen, posamezni amandmaji pa so prispevali k boljši in določnejši opredelitvi
               znakov prekrška. S tem je bil nekako tudi dosežen osnovni namen predloga zakona, da
               se jasno in določno opredelijo nesprejemljiva družbena ravnanja in zanje določijo
               tudi primerne sankcije.</p>
               <p>Dovolite, da še nekaj spregovorim o temeljnih načelih in ciljih ter poglavitnih
               rešitvah predloga zakona, ki so sledeči: učinkovito zagotavljanje javnega reda in
               miru z namenom uresničevanja ustavne pravice posameznika do varnostni in
               dostojanstva, kar že določa tudi 34. člen ustave Republike Slovenije, zagotoviti
               večji poudarek na varnosti oseb v zasebnem prostoru, saj je bila ta do sedaj varovana
               samo z določbo ogrožanja varnosti v zasebnem prostoru. Nadalje. Vzpostaviti
               soodgovornost lokalni skupnosti pri zagotavljanju varnosti s podelitvijo pooblastil
               občinskim redarjem za ukrepanje v konkretno in taksativno naštetih primerih. Nadalje.
               Zagotavljati proti diskriminacijsko delovanje z oblikovanjem posebne določbe v
               zakonu, kjer so predvidene višje sankcije, če je prekršek storjen zaradi
               diskriminacije. In nenazadnje, razširitev določb o prekrških z elementi nasilja v več
               prekrškov, glede na njihovo težo, dosedanja ureditev je zajemala tovrstne prekrške v
               bistvu v enem samem členu. Predlog zakona kot nove prekrške določa kampiranje,
               beračenje z nadlegovanjem, prenočevanje na javnem kraju , uporabo nevarnih predmetov,
               uporabo živali, vandalizem, vzbujanje nestrpnosti, lažno naznanitev prekrška,
               ponujanje spolnih uslug z vsiljevanjem in izključitev energetskih virov. V drugem
               branju, kot se spomnite, so bili sprejeti amandmaji glede varstva mladoletnikov v
               gostinskih obratih in na prireditvah, o katerih je potekala v tem zboru kar široka
               razprava. Za tretjo obravnavo pa so vloženi amandmaji k 21. členu tega zakona.
               Predlagatelj zakona, se pravi vlada, podpira amandma poslanske skupine Socialnih
               demokratov, razen tistega dela, ki se nanaša na ime člena, 21. člena konkretno, in
               amandmaje poslanskih skupin SDS, NSi in SLS, ki se nanašajo na spremembo imena člena,
               možnost ugotavljanja starosti osebe, ki vstopa v lokal in pa črtanje sankcije
               prepovedi obratovanja za 30 dni, ker je nekako po mnenju vlade v nasprotju z zakonom
               o prekrških in se je ne bi moglo niti izvajati. Hvala lepa za pozornost.</p>
            </sp>
            <sp who="SDZ4:KlavoraVasja">

               <speaker>PODPREDSEDNIK MAG. VASJA KLAVORA:</speaker>

               <p>Hvala lepa. Prehajamo na predstavitev stališč poslanskih skupin. Besedo ima gospod
               Boštjan Zagorac v imenu poslanske skupine SNS. Izvolite prosim.</p>
            </sp>
            <sp who="SDZ4:ZagoracBoštjan">

               <speaker>BOŠTJAN ZAGORAC:</speaker>

               <p>Hvala za besedo predsedujoči. Spoštovani prisotni! Tretja obravnava zakona, mislim,
               da je bilo povedanega v tem zakonu ogromno, če se spomnite druge obravnave je trajala
               zelo dolgo. Bilo je povedano tudi nekaj krepkih besed.</p>
               <p>V Slovenski nacionalni stranki smatramo, da je zakon bil izpopolnjen s številnimi
               določili, ki jih je ta državni zbor potrdil, zato mu v tretjem branju ne bomo
               nasprotovali. Hvala.</p>
            </sp>
            <sp who="SDZ4:KlavoraVasja">

               <speaker>PODPREDSEDNIK MAG. VASJA KLAVORA:</speaker>

               <p>Hvala lepa. Besedo ima gospod Vili Rezman v imenu poslanske skupine DeSUS. Izvolite,
               prosim.</p>
            </sp>
            <sp who="SDZ4:RezmanVili">

               <speaker>VILI REZMAN:</speaker>

               <p>Hvala lepa, gospod predsedujoči. Če želimo razumeti ta zakon oziroma predlog zakona,
               bi bilo dobro, da bi poznali tudi starega. Potem bi vedeli, čemu velja podpora in
               čemu ne. V poslanski skupin DeSUS smo bili naklonjeni predlogu, ki ga je predlagala
               vlada kot prvi predlog, ker smo ocenjevali, da je manj restriktiven od obstoječega
               zakona, ker ocenjujemo, da znižuje kazni, da odpira prostor svobode, da se trudi biti
               jasen, celosten, da bi bil tudi za vse določno definiran. Torej ima kar nekaj
               dimenzij, ki jih ocenjujemo kot pozitivne. Če omenimo samo nekaj takšnih stvari,
               večjo zaščito pred nasiljem v sorodstvenih razmerjih, antidiskriminacijski člen, pa
               še kaj takšnega, kar je dobro, bi se našlo. Vendar je v tem zakonu tudi nekaj
               predlogov, ki se nam zdijo nesprejemljivi, ki se nam zdijo slabi in ki se nam zdijo
               celo absurdni. Vse bolj, ko se je prizadevalo, da bi se zakon, recimo temu tako, pod
               narekovaji, seveda, popravil, vse slabši je bil, zlasti se je poslabšal s tistim
               čudnim amandmajem, za nas čudnim amandmajem v zvezi s <q>"hora legalis"</q>, ki jo nekateri
               sploh ne priznajo kot <q>"hora legalis"</q> in tudi s postopkom, kako je bil ta amandma
               sprejet na koncu v matičnem delovnem telesu. Te slabosti, ki so zajete v zakonu, niso
               samo slabosti v zvezi s <q>"hora legalis"</q>, pač pa tudi nekatere slabosti, ki dodatno
               diskriminirajo ali pa označujejo tiste, ki beračijo, ki dodatno obremenjujejo berače,
               ki bojda lahko vsiljivo beračijo, pa pri tem dopušča vsiljivo ustavljanje ljudi, na
               primer od verskih propagatorjev na cesti ali pa kakšnih reklamnih agentov. Mi sodimo,
               če se že vsiljivost na cesti prepoveduje, se naj prepoveduje vsem, ne zgolj beračem.
               Prav tako je za nas nesprejemljivo to, da je zakon v mnogih delih arbitraren, da
               tisti, ki je bojda storil prekršek, sploh ne more vedeti, ali je storil prekršek ali
               ne, tako dolgo, dokler nekdo drug ne pove, ali ga to moti ali ne, in torej nekdo drug
               določi arbitrarno danes ja, jutri ne, da je to bil prekršek. O nekih absurdnih
               primerih smo že govorili in sedaj jih ne bi ponavljal. Če bo potreba, bomo to storili
               še v razpravi. Absurdno za nas je v tem zakonu marsikaj in zato je zakon za nas
               postal problematičen in zato ga, če ne bo sprejet naš amandma, ne kanimo podpreti. Ne
               samo, da ga ne kanimo podpreti, glasovali bomo zoper njega. Poslanska skupina DeSUS
               si je ves čas prizadevala, da bi opozarjala na slabosti, na to, da so nekateri členi
               pravzaprav sploh neizvedljivi, na to, da so absurdni, na to, da se za njimi skrivajo
               tisti, ki so bili neuspešni pri vzgoji svojih otrok, pa to nalogo sedaj nalagajo
               državi. Ne bi rad citiral pisma, ki smo ga sprejeli od enega izmed poslancev, ki je
               sopredlagatelj tega <q>"hora legalis"</q> amandmaja. Zato ne, ker ga ne bi želel prizadeti,
               ker se v tem pismu prikazuje iz kakšnih ideoloških in drugih izhodišč pravzaprav
               nekateri predlagajo podporo amandmaju, ki bi preprečil mladim, da so brez staršev na
               različnih javnih prireditvah ali v javnih lokalih, so pa lahko z njimi tudi tam kjer
               se pije in kjer se dogajajo druge stvari v nočnih lokalnih, če so starši zraven. Ti
               isti otroci, ki ne smejo zvečer eno minuto po polnoči silvestrovati, lahko minuto
               pred polnočjo nekaznovano na javnih mestih spolno občujejo. Torej teh absurdov se
               tisti, ki podpirajo ta zakon, in tisti, ki podpirajo amandma, zdi se, sploh ne
               zavedajo. In naša dolžnost za enkrat je preprosto ta, da opozarjamo na to, da je
               zakon absurden, da se v mnogih delih sploh ne da izvajati, da je pravzaprav prišel po
               naši oceni na plano iz frustracij posameznih kolegic in kolegov iz parlamenta. Ne
               moremo glasovati za tak zakon, če ne bo sprejet naš amandma, ker ves čas, ko smo
               govorili o zakonu in o amandmaju, sodimo, da smo govorili, vsaj v poslanski skupini
               DeSUS, treznih glav in nam šmarnica glav za enkrat še ni zmešala.</p>
            </sp>
            <sp who="SDZ4:KlavoraVasja">

               <speaker>PODPREDSEDNIK MAG. VASJA KLAVORA:</speaker>

               <p>Gospod Mitja Ljubeljšek bo predstavil stališče poslanske skupine SDS.</p>
            </sp>
            <sp who="SDZ4:LjubeljšekMitja">

               <speaker>MITJA LJUBELJŠEK:</speaker>

               <p>Spoštovani podpredsednik! Spoštovani predstavniki vlade! Spoštovani zbor! Poslanska
               skupina Slovenske demokratske stranke bo podprla predlog zakona o varstvu reda in
               miru, ki bo nadomestil dosedanji zakon o prekrških zoper javni red in mir. Predlagani
               zakon je v dosedanjih postopkih doživel veliko pozornosti, tako v medijih, v obširni
               razpravi v državnem zboru, na matičnem delovnem telesu ter v poslanskih skupinah, na
               osnovi česar je pripravljavec zakona dobil pomembne povratne informacije in predloge
               za dopolnitve in izboljšave posameznih določil predlaganega zakona. Vloženih in
               obravnavanih je bilo kar nekaj amandmajev, od katerih so bili nekateri tudi
               sprejeti.</p>
               <p>V naši poslanski skupini se zavedamo, da ta zakon sodi med tiste zakone, katerih
               določb ni mogoče oblikovati tako, da bi se z njimi vsi strinjali, pa vendar ga zaradi
               zagotavljanja javnega reda in miru potrebujemo. Nesporno je, da zakon posega tudi na
               občutljiv teren glede človekovih pravic in temeljnih svoboščin, vendar je nujen, če
               naj se opredelijo nesprejemljiva družbena ravnanja v javnih in zasebnih prostorih ter
               se določijo ustrezne sankcije za kršenje. Iz tega osnovnega namena so tudi izpeljana
               temeljna načela, cilji in rešitve. Pričakovati, da bo zakon točno določil, kaj je
               prekršek in kaj ni dovoljeno, je nemogoče. Vedno so in bodo obstajale družbene
               stranpoti, ki jih ni mogoče preprečiti. Vedno bodo, pa če bi bil zakon še tako
               natančen, obstajale sive cone zakona. Naša dolžnost in obveza kot zakonodajne veje
               oblasti pa je, da ljudem zagotovimo varnost in red, da z zakonom uresničimo pravico
               posameznika do varnosti in dostojanstva ter varovanje posameznika pred dejanji, ki
               povzročajo motenje miru in vznemirjenost. Javni red in mir sta dobrini vsakdanjega
               življenja, ki zagotavljata varno in mirno počutje in je nek minimum socialnih pravil,
               ki so nujna za sožitje v okolju, v katerem živimo.</p>
               <p>V poslanski skupini smo po temeljiti in kritični razpravi sklenili, da podpremo
               določilo, kot tudi amandma, ki zaostrujeta vstop mlajšim osebam v gostinske obrate,
               kjer se točijo alkoholne pijače v poznih večernih urah. Prepričani smo, da zakon s
               prepovedjo ponočevanja in opijanja nedoraslih otrok ne posega v nikakršne otrokove
               pravice, še manj pa je nekakšen napad na njihovo svobodo. Prav je, da poskušamo
               destruktivno početje mladih najstnikov nekako omejiti, kar je sicer temeljno
               poslanstvo staršev in vzgoje. Če ne gre drugače, pa v njihovo dobro in z najboljšimi
               nameni, tudi s pomočjo ustrezne zakonodaje. Če naj bi zakon, ki je pred nami, dosegel
               svoj namen za zagotavljanje varnosti in miru, nam bodo potrebni tako policisti kot
               redarji, z izkušnjami in znanjem, ki bodo modro in premišljeno ukrepali takrat, ko
               prizadeti pričakujejo hitro ukrepanje in normalizacijo razmer, javnega reda in miru,
               in to v smislu, da je največkrat dovolj že opomin, globa pa že zadnje sredstvo.</p>
               <p>V poslanski skupini Slovenske demokratske stranke smo prepričani, da je predlog
               zakona dober, ker naj bi urejal in zagotavljal področje varnosti in dobrega počutja
               posameznika ter družbe kot celote in bo sestavni del mozaika pri pozitivnem
               oblikovanju slovenske družbe in države. Če bo zaživel tako, kot se pričakuje, bo tudi
               preizkusni kamen za slovensko družbo, kjer mora prevladovati zavedanje, da so pravice
               enih omejene s pravicami drugih, in je s tem pogojeno varovanje zasebnosti,
               zagotavljanje življenja v miru in v varnem okolju. Zato bomo predlog zakona tudi v
               tem branju podprli. Hvala za pozornost.</p>
            </sp>
            <sp who="SDZ4:KlavoraVasja">

               <speaker>PODPREDSEDNIK MAG. VASJA KLAVORA:</speaker>

               <p>Hvala lepa. Gospod dr. Pavel Gantar bo predstavil stališča poslanske skupine LDS.
               Prosim.</p>
            </sp>
            <sp who="SDZ4:GantarPavel">

               <speaker>DR. PAVEL GANTAR:</speaker>

               <p>Hvala lepa, gospod podpredsednik. Spoštovani predstavniki vlade, spoštovane kolegice
               in kolegi! O predlogu zakona o varstvu javnega reda in miru, ki je danes v tretji
               obravnavi, je bilo izrečenih že veliko besed. Žal nam je, da naši amandmaji, ki smo
               jih vlagali v drugi obravnavi in bi po našem mnenju pomembno izboljšali besedilo,
               niso bili sprejeti. Celo več, sprejet je bil amandma, ki uvaja <q>"horo legalis"</q> in s
               tem razširja paternalistično, skrbniško vlogo države iz nadzorovanja in obnašanja
               ljudi na javnih prostorih, tudi na zasebna razmerja med starši in otroki. Naj še
               enkrat ponovim glavne očitke temu zakonu.</p>
               <p>Prvič, nekatera dejanja zoper javni red in mir se prekrivajo z dejanji, ki so
               kvalificirana kot kazniva dejanja. S tem so odprta vrata arbitrarnemu odločanju in
               različnim obravnavam enakih dejanj s strani različnih uradnih oseb ali na različnih
               krajih in območjih v Sloveniji.</p>
               <p>Zakon poskuša kodificirati, kaj je moralno sprejemljivo ravnanje. Zato uvaja določene
               oblike represije proti sicer lahko spornemu, za marsikoga spornemu ali nedostojnemu,
               kakorkoli že, vendar ne prepovedanemu ravnanju, kot sta, recimo, beračenje in
               prostitucija. To je popolnoma v skladu z ideologijo te vlade, da poskuša nadzorovati
               in posegati v privatna in zasebna razmerja, svoj lasten okus in svoje lastne vrednote
               in norma pa postavlja kot obče zavezujoče za vse druge, in to brez priziva.</p>
               <p>Zakon uvaja tudi javne redarje in s tem manj kvalificiranim osebam prepušča ukrepanje
               ob občutljivih zadevah, pa tudi uporabo določenih prisilnih sredstev, za katere niso
               usposobljeni. Poleg tega tudi razdelitev kompetenc <stage xml:id="Redna-18-2006-06-22.stage5">(zakona o redarstvu nimamo)</stage> ni
               jasna. Obstaja možnost, da ob določenih dogodki, ki kršijo javni red in mir, ne bodo
               posredovali, tako kot običajno, ne redarji in ne policisti. Oboji se bodo, jasno,
               izgovarjali, da bi morali posredovati tisti drugi. Skratka, zakona ne prinaša tega,
               kar bi vsak zakon v spodobni demokratični in na liberalnih vrednotah utemeljeni
               družbi moral. Da bi preprečil in sankcioniral tista ravnanja na javnih prostorih, ki
               trčijo v pravice drugih, namesto tega pa nam prinaša neke vrste hišni red oziroma
               bolje rečeno domski red ali pa internatni red in državo spreminja v velik internat s
               tem, da nam bo, zdaj mlajšim, prepovedal vstop, potem lahko še malo starejšim in na
               koncu pa tudi vsem, in uvaja pravila spodobnega ravnanja. Ponavadi pa ta pravila
               spodobnega ravnanja kršijo prav tisti, ki so jih napisali in sprejeli.</p>
               <p>Še nekaj o amandmaju, ki smo ga vložili, ki poskuša črtati v drugi obravnavi uvedeno
               <q>"horo legalis"</q>. Naš argument je tukaj povsem jasen. To je, da s tem amandmajem država
               prevzema pravice in dolžnosti pri vzgoji otrok, ki primarno pripadajo staršem. Starši
               imajo skrb in odgovornost za otrokovo korist pred vsemi drugimi, kar je mimogrede
               tudi zapisano tudi v prvem odstavku 18. člena konvencije o otrokovih pravicah.
               Mladoletnik, ki potrebuje vodenje, svetovanje, vzgojo, za kar so na prvem mestu
               poklicani starši, tudi druge institucije, ne pa seveda to, da država prevzame neko
               represivno vlogo in jim preprosto prepove, ne vem kaj, kot rečeno obiskovanje lokalov
               po tej in tej uri. To je poleg tega, da posega v to, da se obnaša paternalistično,
               skrbniško, še nekaj več. Predvsem se država s tem spreneveda. Spreneveda se pred
               dejstvom, da imajo različne kategorije mladoletnikov in mladoletnic precejšnje
               probleme v tej družbi, da obstajajo v teh kategorijah določena deviantna ravnanja, s
               katerimi mladoletniki včasih tudi škodijo in ranijo samega sebe in da je to seveda
               problem, da ga je treba reševati. Mi se sprenevedamo na enostaven način, da rečemo,
               ne gredo ponoči ven, mi smo torej vse naredili in njihovi problemi so pa zdaj
               problemi nekoga drugega. Če bo država na ta sprenevedajoč način reagirala, se bodo te
               težave in ti problemi, ki jih te skupine ljudi oziroma mladoletnikov imajo, seveda
               povečevali. Da ne govorim o nehotenih posledicah. Ena od teh je, ker ne bodo smeli
               tja, v te lokale se bodo združevali, ne vem, kot sem že enkrat omenil, pod mostovi, v
               skritih kotičkih parkov in tako naprej. In tam bodo podvrženi še dosti bolj, če smem
               reči, nereguliranim ali pa nepreglednim razmeram. Tam bo še dosti več možnosti, da se
               zgodijo ravnanja, za katere seveda splošno menimo, da niso koristne ne njim in ne
               komurkoli drugemu. Ni mogoče na osnovi osebnih izkušenj iz nočnega življenja
               mariborske prestolnice potegniti dejstvo, da je treba otroke zapreti. Jaz ne vem, kaj
               se dogaja v Mariboru, v Ljubljani ali kjerkoli drugje ponoči in me tudi pravzaprav za
               enkrat ne zanima. Mogoče me bo, a vendar iz teh osebnih izkušenj ni mogoče delati
               zakonov. To vam še enkrat povem in vas pozivam, da naš amandma sprejmete in črtate
               amandma, ki pravzaprav dela nekaj slabega prav v skupini, ki je najbolj občutljiva in
               pravzaprav odvzema neko primarno pristojnost, primaren odnos zaupanja med starši in
               otroki, kajti le oni najboljše vedo, ali smejo ali ne smejo, ali je za njih dobro ali
               za njih ni dobro. Država tega ne ve, država je bolj, da tega ne ve, in država si ne
               sme vzeti pravice, da bi to vedela.</p>
            </sp>
            <sp who="SDZ4:KlavoraVasja">

               <speaker>PODPREDSEDNIK MAG. VASJA KLAVORA:</speaker>

               <p>Hvala lepa. Stališče poslanske skupine Socialnih demokratov bo predstavila gospa mag.
               Majda Potrata.</p>
            </sp>
            <sp who="SDZ4:PotrataMajda">

               <speaker>MAG. MAJDA POTRATA:</speaker>

               <p>Hvala za besedo, gospod podpredsednik. Spoštovani predstavniki vlade, poslanke in
               poslanci. Poslanska skupina Socialnih demokratov je svoje temeljne poglede na zakon o
               javnem redu in miru razložila že v okviru splošne obravnave. Tudi kasneje v postopku
               dogovarjanja s predlagatelji zakona je skušala uveljaviti nekatere temelje pomisleke,
               ki se v zvezi s tem zakonom porajajo in ki tudi po obravnavi na matičnem delovnem
               telesu in po drugi obravnavi na zasedanju državnega zbora niso bili odpravljeni.</p>
               <p>Socialni demokrati menimo, da je res potrebno sprejeti nov zakon o varstvu javnega
               reda in miru, ki naj bi nadomestil zakon o prekrških zoper javni red in mir, ki po
               mnenju predlagateljev ne ustreza več, saj je bil pisan v duhu drugačnega časa ter
               okoliščin pa tudi številni posegi v ta veljavni zakon so bili taki, da narekujejo
               spremembo zakonskega besedila. Se pa ne moremo v poslanski skupini otresti mnenja, da
               nismo dobili jasnega odgovora na vprašanje, ali je osnovni namen zakon, to je
               celovito urediti področje javnega reda in miru na javnih krajih in v zasebnih
               prostorih, v besedilu v resnici dobil ustrezno potrditev.</p>
               <p>Res smo priče dogodkom, ki ne utrjuje v posameznikih občutka varnosti. Je pa temeljno
               vprašanje jasno, ali je mogoče vse, kar ogroža posameznika, njegovo življenje in
               varnost ter varnost njegovega premoženja pa tudi dobrega počutja na javnih krajih in
               v zasebnih prostorih, urediti v tem zakonu, še zlasti, zaradi tega, ker je to zvezano
               pogosto s stopnjo sprejemljivosti pri posamezniku in ne samo s stopnjo
               sprejemljivosti v družbi. Nekatere prekrške in kazniva dejanja bomo kot
               nesprejemljivo družbeno ravnanje kot prekršek ali kaznivo dejanje morali najprej
               opredeliti kot taka in tudi pri sebi sprejeti njihovo sankcioniranje. Za marsikatero
               nesprejemljivo družbeno ravnanje po tem zakonu pa moramo ugotoviti, da ni dovolj
               jasno in določno opredeljeno, prav tako pa je odprto vprašanje, ali so sankcije zanje
               odločene, primerno.</p>
               <p>Razprave v okviru sprejemanja tega zakona kažejo, da so pogledi na to, do katere mere
               je mogoče sankcionirati nekatera ravnanja pri posameznikih, zelo različno
               postavljeni. Zakon vpeljuje nekatere nove prekrške in ne odpravlja arbitrarnosti.
               Trudili smo se dokazati predlagateljem, da je namesto trdno določenih pravnih pojmov
               v zakonu veliko takih stvari, ki ostajajo na ravni moralnih kategorij in vrednot, ki
               so zvezane z dokaj neopredeljivimi in nejasno določenimi pojmi. V zakonu najdemo
               izraze o žaljivem govorjenju, o nedostojnem, o drznem vedenju. Kakšna je razlika med
               drznim in predrznim vedenjem, med nesramnim vedenjem in še vrsto takih reči bi lahko
               naštevali, ki so ostale v predlogu zakona nejasno določene. Gre torej tudi marsikje
               za prekrivanje pojmov, ki imajo v kazenskem zakoniku drugačno razlago, kot jo imajo v
               zakonu o javnem redu in miru. Predlagatelj je to utemeljeval z zavestno odločitvijo
               različnega pristopa do tega. Sankcionirano je vpitje. Zastavlja se vprašanje, ali je
               vpitje iz veselja enak prekršek kot vpitje, ki je zvezano z agresivnim, žaljivim in
               kakšnim drugim ogrožajočim vedenjem. Gre torej za vprašanje, kako bo policist kot
               prekrškovni organ upošteval mnenje posameznika ali skupine ljudi, ki meni, da je bila
               njegova ali posameznikova ali pravica skupine ogrožena in kršena. Posebno vprašanje
               je prenos nekaterih odgovornosti na lokalno skupnost in na javno redarstvo.
               Opozorjeno je že bilo, da nimamo še zakona o redarjih, pa nanje prenašamo nekatere
               odgovornosti. Reči moramo tudi, da nismo uspeli prepričati predlagatelja, da nekatere
               reči bi bilo dobro združiti in obravnavati v enem skupnem členu, kjer bi bil prekršek
               definiran in zanj definirana tudi kazen oziroma globa, pa tega nismo dosegli. Mislim
               zlasti na razpršenost v začetnem in nadaljevanjem delu zakona, kjer so navedene
               sankcije. Veliko smo povedali o nesprejemljivosti nekaterih opredelitev prekrškov,
               kot so prenočevanje na javnem kraju, beračenje na javnem kraju. Ne vemo, ali bo ta
               zakon vandalizem omenil. Vsekakor pa se zastavlja vprašanje, ali se policiji s
               povečanjem števila prekrškov, ki smo jih v tem zakonu definirali, ne nalaga preveč
               dela in ali ne bomo kmalu priča ponovni zahtevi po aboliciji, ker se bo število
               prekrškov tako zgostilo.</p>
               <p>In sedaj naj se dotaknem samo še zadnje stvari, ki jo je treba povedati v okviru tega
               zakona. Menimo, da je v drugi obravnavi na plenarnem zasedanju zakon dobil tudi
               nekatere dopolnitve, mislim na 21. člen, ki govori o redu in miru v gostinskih
               obratih in na prireditvah in o varnosti mladoletnikov, govorim pa zlasti o slednjem,
               ki v ta zakon po mnenju socialnih demokratov ne sodijo, ker je to zakon o javnem redu
               in miru in z določbami 21. člena posegamo v zakonsko materijo vsaj dveh zakonov,
               zakona o lokalni samoupravi in zakona o omejevanju porabe alkohola. Prav bi bilo, da
               bi predlagatelji tega amandmaja, ki so uspeli prepričati večino v državnem zboru, da
               je sprejela tak amandma, ki je zdaj vključen v 21. člen zakona, temeljiteje
               premislili o smiselnosti in ustreznosti takšne uredbe, ki se nanaša na mlade, pri
               čemer je postavljena letnica oziroma starost na 16 let, medtem ko je v zakonu o
               omejevanju porabe vendarle postavljena letnica 18 let, se pravi polnoletnost. Ali je
               mogoče pričakovati, da bodo v spremstvu staršev lahko prihajale v lokale, kjer je
               dovoljeno točiti alkoholne pijače, tudi osebe, ki so bistveno mlajše od 16-ih let? Ne
               bi rada provocirala poslank in poslancev z navajanjem primerov, da takšna določba
               dopušča, da bo v spremstvu staršev vstopil v lokal, v katerem točijo alkoholne
               pijače, tudi bistveno mlajši otrok od 16-ih let.</p>
               <p>Menimo torej, da rešitev, ki je v zakonu postavljena v 21. členu, ni sprejemljiva in
               odvisno od tega, kako se bo razpletala razprava in glasovanje o amandmaju, je odvisna
               tudi podpora ali nepodpora socialnim demokratom temu zakonu. Hvala.</p>
            </sp>
            <sp who="SDZ4:KlavoraVasja">

               <speaker>PODPREDSEDNIK MAG. VASJA KLAVORA:</speaker>

               <p>Hvala lepa. Stališče poslanske skupine Nove Slovenije bo predstavila gospa Mojca
               Kucler Dolinar. Prosim.</p>
            </sp>
            <sp who="SDZ4:KuclerDolinarMojca">

               <speaker>MOJCA KUCLER DOLINAR:</speaker>

               <p>Lep pozdrav predsedujoči, predstavniki ministrstva za notranje zadeve, spoštovani
               poslanci, poslanke in tudi obiskovalci, ki nas spremljate v tej dvorani! Res je bilo
               že veliko povedanega in napisanega o zakonu o varstvu javnega reda in miru, predvsem
               pa o posameznih tematikah, ki jih zakon obravnava. V Novi Sloveniji smo še pred
               njegovo prvo splošno obravnavo v tej dvorani se zavedali, da bo zaradi občutljivosti
               področja, ki ga ta tematika obravnava, se sprožilo vrsto vprašanj, dvomov,
               pomislekov. Tudi in verjetno predvsem zato, ker je sedaj veljavni zakon star že 30
               let, več kot 30 let in očitno tudi ni bilo poguma pri prejšnjih vladah, da bi se
               lotile njegove celovite prenove. Bilo je sicer mnogo sprememb, vendar celovite
               prenove ni bilo. Pri tem se je bilo treba spopasti s sodobnimi izzivi sedanjega časa.
               In res je velik izziv oblikovati tak zakon, ki bo v tem času omogočal življenje v
               redu in slogi. V Novi Sloveniji pa smo prepričani, da zakonski predlog vsebuje
               ustrezne rešitve, saj kot predpostavko kršitev opredeljuje vsiljivo, moteče, žaljivo
               ravnanje ene osebe napram posamezniku oziroma družbi. Gotovo pa se morate strinjati z
               nami, da je država z učinkovitim delom pristojnih organov tista, ki mora ljudem
               zagotavljati varnost tako na osebnem kot premoženjskem področju. Seveda se dandanes
               spričo pojava novih in novih vrst prekrškov in kaznivih dejanj ne le pri nas v
               Sloveniji, temveč po vsem svetu odpira vprašanje, kako najti pravo razmerje med
               zasebnostjo in varnostjo. Vendar pa je po oceni poslanske skupine Nove Slovenije ta
               meja v zakonu določena ustrezno - predvsem, kako s čim manjšimi posegi v zasebnost
               posameznika zagotoviti najvišjo možno stopnjo varnosti.</p>
               <p>Javni red in mir pomenita stanje, v katerem je zagotovljeno neovirano izvrševanje
               pravic in dolžnosti, ki so zapisane v ustavi in zakonih, prav vsakega od prebivalcev
               ali pa samo obiskovalcev Slovenije. V poslanski skupini Nove Slovenije se strinjamo s
               stališčem, da pravice in dolžnosti neločljivo izhajajo iz človekove svobodne narave,
               ki je po eni strani razumna in čustvena, po drugi strani pa tudi osebnostna in
               družbena. Zato ne moremo govoriti o pravici ločeno od dolžnosti, niti določati
               dolžnosti brez priznavanja vzporednih pravic. Pravice in dolžnosti so do take mere
               del človekove biti, ki so lastne vsaki osebi, da jih ne more nihče zatreti ali vzeti
               in se jim pravzaprav posameznik tudi ne more odpovedati. Vendar pa je potrebno tudi
               zavedanje, da ni mogoče zbežati pred odgovornostjo. Ker zakon temelji na teh
               predpostavkah, ga bomo v poslanski skupini Nove Slovenije podprli.</p>
            </sp>
            <sp who="SDZ4:KlavoraVasja">

               <speaker>PODPREDSEDNIK MAG. VASJA KLAVORA:</speaker>

               <p>Hvala lepa. Gospod Kristijan Janc bo predstavil stališče Slovenske ljudske stranke.
               Prosim.</p>
            </sp>
            <sp who="SDZ4:JancKristijan">

               <speaker>KRISTIJAN JANC:</speaker>

               <p>Hvala lepa, spoštovani predsedujoči. Predstavniki vlade, kolegice in kolegi, mladi na
               balkonu! Predlog zakona o varstvu javnega reda in miru v tretji obravnavi je pred tem
               doživel kar zanimivo razpravo v tem parlamentu in še bolj zanimivo v medijih. Veliko
               smo prebrali takšnih in drugačnih razmišljanj o tej temi. Dobil je posebno pozornost,
               kar je tudi čisto prav in ni nič narobe. Očitno pa bo temu zakonu, ki mu posvečamo
               posebno pozornost, dala še dodaten pečat tudi današnja štiriurna razprava v tretji
               obravnavi.</p>
               <p>V poslanski skupini Slovenske ljudske stranke smo si ves čas prizadevali za čim
               boljši zakon o javnem redu in miru. Na začetku naj poudarim naše zadovoljstvo pri
               tem, da je tudi državni zbor v drugi obravnavi spoznal pomen varstva mladoletnikov in
               sprejel amandma, ki smo ga v poslanski skupini Slovenske ljudske stranke vložili
               skupaj z Novo Slovenijo. V poslanski skupini Slovenske ljudske stranke zakon
               podpiramo. Naj še enkrat poudarimo, da trenutno besedilo zakona ne pomeni <q>"hora
               legalisa"</q>, saj omejujejo mlajšim od 16 let vstop na določene prireditve in lokale,
               vendar le na tiste, kjer se točijo alkoholne pijače. Spoštovane kolegice in kolegi!
               Starši smo bili, so in bodo prvi in glavni vzgojitelji naših otrok. To zagotovo
               velja, ob tem da imamo tudi vzgojitelje v vrtcih, učitelje v šolah in tako naprej.
               Prepričan sem, da lahko del temu pripomore tudi slovenska država, kajti v tem času
               globalizacije, številnih težav, tudi z mladino, ki jih, če hočemo pogledamo od blizu,
               vidimo, da so težave, lahko tudi država vsaj deloma pripomore.</p>
               <p>Veliko se govori o tem, da gre za absurdno določbo. Vsekakor ne. Ali potemtakem ni
               absurdno tudi to, da lahko nekdo, ki je mlajši od 18 let, ne more kupiti alkohola v
               trgovini. Njegovi starši pa mu ga lahko svobodno dajo, da ga lahko zaužijejo.
               Argumentacija na skrajnih primerih je po našem mnenju nepotrebna. S tem pa se
               srečujemo vedno, ko gre za zelo pomembna vprašanja. Tudi ko gre na primer za
               istospolne družine, se rad uporablja argument, da sta istospolna starša boljša za
               vzgojo otrok kot tradicionalna starša, ki sta lahko tudi alkoholika in pretepata
               svoje otroke. Na takšno argumentacijo, ki temelji na obrobnih primerih, ne bomo
               pristajali. Poleg stroge in jasne ureditve na področju varstva mladoletnikov je po
               podatkih svetovne zdravstvene organizacije ključen nadzor nad izvajanjem določil
               zakonodaje. Nadzor bi sicer moral biti samoumeven, vendar tudi slovenska praksa kaže
               na to, da so učinki sicer dobri in mednarodno primerljive zakonodaje ravno zaradi
               neizvajanja nadzora. Določba o varstvu mladoletnikov v zakonu o javnem redu in miru
               ima zato pomembno vlogo. Z današnjim amandmajem SDS-a, Nove Slovenije in SLS-a pa se
               nadzor nad tem še dodatno ureja in bo omogočil boljše izvajanje omenjene določbe
               zakona. Zakon o javnem redu in miru sledi pravnim ciljem in ga je treba podpreti. Ne
               želimo pa posegati v pravice mladih in njihovih staršev, ampak želimo mlade
               zaščititi. To je tudi naš osnovni cilj.</p>
               <p>Spoštovani! Jaz sem zelo zadovoljen, da je po tem sprejetim amandmajem v javnosti med
               državljani doživel izjemno visoko podporo. Ali tega niste spremljali nekateri, ko
               tako očitate temu zakonu? Ljudje v tistem okolju, od koder jaz prihajam, so bili
               izjemno navdušeni nad takšnim amandmajem. To pomeni, da je sprejemljiv, zagotovo pa
               ne bo za vse. Tukaj je 90 poslancev, takšnih in drugačnih in hvala bogu, da smo med
               seboj različni in drugače razmišljamo in to je tudi smisel parlamentarne demokracije.
               Ampak vendarle večina je podprla ta amandma in mislimo, da je med državljani
               Republike Slovenije dobil izjemno široko podporo.</p>
               <p>Na koncu, spoštovane kolegice in kolegi, pa nima to toliko neposredne povezave z
               današnjim zakonom. Včeraj po 14 urah trdega dela v tem državnem zboru s širokimi in
               zanimivimi razpravami na takšno in drugačno temo in ob takšni in drugačnem
               zaključevanju včerajšnje seje si kot poslanec, tudi malce utrujen, tudi ob dodatni
               vročini, po odhodu iz tega parlamenta verjetno nismo zaslužili na odhodu s kolegi, ko
               smo šli skozi mimo študentov, ki so nas zmerjali s fašisti. To je naša prihodnost, to
               so naši intelektualci, to so naši bodoči poslanci, to so naši bodoči župani,
               politiki? To me skrbi. Tega si ti poslanci tega državnega zbora kljub drugačnim
               pogledom zagotovo nismo zaslužili po 14 urah dela v tem parlamentu, ker želimo po
               svojih najboljših močeh sprejemati najboljšo zakonodajo v tem času, kjer pač smo.
               Hvala lepa.</p>
            </sp>
            <sp who="SDZ4:KlavoraVasja">

               <speaker>PODPREDSEDNIK MAG. VASJA KLAVORA:</speaker>

               <p>Hvala lepa. Končali smo s predstavitvijo stališč poslanskih skupin. Sledi razprava o
               predlogu zakona v celoti. Besedo ima gospod Ljubo Germič.</p>
            </sp>
            <sp who="SDZ4:GermičLjubo">

               <speaker>LJUBO GERMIČ:</speaker>

               <p>Hvala lepa, gospod predsedujoči. Predstavniki vlade, kolegice in kolegi. Sam moram
               povedati, da sem bil zelo presenečen, ko smo v drugi obravnavi sprejeli ta amandma,
               ki prav gotovo po mojem mnenju ne prinaša tega, kar je tudi moj predhodnik poskušal
               navajati. Sam sem si ponovno zelo natančno prebral obrazložitev, ki sledi temu
               amandmaju. Utemeljitev je v enem delu tudi sledeča, da je ukrep, ki ga uvaja ta
               amandma, radikalen, vendar zelo učinkovit ukrep. Zelo težko je reči, da je nek ukrep
               zelo učinkovit, preden sploh stopi v veljavo. Bi se pa vsekakor tudi na osnovi
               izkušenj pridružil vsem tistim, ki govorijo o tem, da s tem namen tega, da se bo
               zmanjšala poraba uživanja alkohola pri mladih, ne bo dosežen. Zakaj ne bo dosežen? Ni
               problem v tem, da bomo mi mladim prepovedali vstop v nekem obdobju noči v lokal, kjer
               se prodaja alkohol. Problem je bistveno drugje in ima vsebino, osnova je bistveno
               drugje.</p>
               <p>Zakaj mladi v teh letih želijo poseči po alkoholu? Kaj je bilo narejenega prej v tej
               družbi, da je mlad človek v tem času, v tem obdobju noči nekje, kjer seveda želi
               imeti dostop do tega alkohola? Ko sem se pogovarjal s strokovnjaki, ki redno
               spremljajo tako uživanje alkohola kot tudi poseg po drugih drogah imajo vedno to
               stališče. Če že nekdo uživa alkohol, predvsem pa recimo mladi, potem naj to, če že to
               počnejo, počnejo na mestu, kjer je možno videti tudi te posledice. Če se to počne v
               lokalu, potem je v tem lokalu vsaj nekdo, ki lahko vidi, če prihaja do negativnih,
               recimo, tudi drastičnih posledic. Če pa bomo dovolili, da se mladi gibajo v tem
               starostnem obdobju, pri 12, 13 letih, tako kot predlagatelj navaja, jih bomo pa
               usmerjali v očem skrite parke, pod mostove, torej v zaprta okolja določenih bivalnih
               prostorov. In se je v tem primeru vedno treba vprašati, ali ni tveganje bistveno
               večje, da pride do zelo ekstremnega dogodka. Zato seveda nikakor ne morem sprejeti
               argumenta, da gre tu za pomoč staršem, da bomo mladim preprečili dostop do alkohola.
               Vloga staršev ter odnos starši in otroci je pogojena z marsikaterimi dokumenti.
               Prioritetna vloga staršev je skrb za vzgojo otrok. Ko govorimo o tem, da smo v
               Sloveniji na vrhu evropske lestvice pri porabi alkohola, je zanimivo, da se s tem
               ukrepom dotaknemo enega segmenta dneva in enega segmenta populacije. Ničesar nismo
               rekli o tistih, ki so najbolj odgovorni za to vprašanje. In dajati alibi sebi, zato
               da je nekdo poskrbel za to, kar je moja prioritetna vloga kot starša, da mladim
               privzgojim odnos do tega vprašanja, kajti nemogoče je zagotoviti 24-urni nadzor nad
               komerkoli. Iz izkušenj se lahko strinjam s tem, da je uživanje alkohola pri mladih
               pereč problem, da mladi preveč posegajo po alkoholu. Ampak vprašam se, ali potem ta
               družba, kljub temu, da imamo zakon o omejevanju uporabe alkohola, naredi vse, da
               mladoletni ne morejo imeti dostopa do alkohola do 18. leta starosti. Zakaj ta ukrep
               ni skrb celotnega tega parlamenta in celotne družbe, institucij, ki morajo poskrbeti
               za to, da se dostopnost do alkohola zmanjša? Spomnim se razprave o tako imenovanem
               Kebrovem zakonu, ko smo poskušali uvajati te spremembe in je bilo veliko besed o
               prohibiciji, kaj vem, o vračanju v neke čase, o regulativi, ki tako in tako potem z
               negativnim pristopom samo povečuje željo po dostopu do alkohola.</p>
               <p>V tem pogledu se mi zdi ukrep, kot je bil sprejet v drugi obravnavi v državnem zboru,
               brez da bi ga predhodno obravnavalo tudi matično delovno telo, nesprejemljiv, saj ne
               bo dosegel tistega, kar predlagatelj želi in to že vnaprej prejudicira. Gre za zelo
               drastičen ukrep; bojim se, da bo učinek ravno nasproten. Ne bi pa želel dobivati
               takšne potrditve za amandma, ki daje staršem lažen alibi. Lažen alibi za to, da se bo
               pa zdaj dostop in uživanje alkohola pri mladostnikih zmanjšalo. Lahko povem zgodbo,
               ki smo jo obravnavali na šoli, ko me je neka mama prosila in je rekla, <q>"dajte,
               ravnatelj nekaj narediti za to, da bodo naši otroci ob petih zjutraj doma in da bodo
               diski zaprti."</q> Sem rekel, poglejte, ukrep je zelo enostaven. Vi se dogovorite z
               otrokom, kakšno življenje imate v družini ponoči. Moram reči, da se je zelo zamislila
               nad odgovorom, ki je bil zelo enostaven. Ta amandma govori predvsem o nas, starših.
               Ne govori o otrocih. Ne govori o otrocih, ampak govori o nas, o našem neuspehu pri
               ravnanju s svojimi otroki. In tukaj se mi zdi, da bo veliko možnosti za to, da bomo
               na določenih segmentih poskrbeli, da bo dostop, uživanje alkohola pri mladih predvsem
               pogojeno s tem, kako bomo ravnali mi. Kajti nemogoče je imeti čisto vest, da ob pol
               dvanajstih ležimo pod mizo, opiti od alkohola, pri čemer neobremenjeno rečemo mladim
               do 16. leta, vam pa je dostop do alkohola onemogočen po 12. uri. Do 12. ure je pa vse
               lepo in prav, po dvanajsti uri se ne vprašamo, na kakšen način, kje, kako se gibajo
               mladoletniki do 16. leta starosti. Zato seveda želim in upam, da ta amandma danes, ki
               je predložen iz različnih poslanskih skupin, ki posega na ta člen, bo korigiral
               besedilo tega zakona. Nikakor se ne morem strinjati s predlagatelji, da je to
               učinkovit ukrep za namene, za katere je predlagatelj tudi predlagal ta amandma. Hvala
               lepa.</p>
            </sp>
            <sp who="SDZ4:KlavoraVasja">

               <speaker>PODPREDSEDNIK MAG. VASJA KLAVORA:</speaker>

               <p>Besedo ima gospod Miran Potrč. Izvolite, prosim. Se odpovedujete? Hvala. Besedo ima
               gospod Vili Rezman.</p>
            </sp>
            <sp who="SDZ4:RezmanVili">

               <speaker>VILI REZMAN:</speaker>

               <p>Hvala lepa, še enkrat. Prvič, kar bi rad povedal, je, da mladih z verigami, pripetimi
               na hišni vogal, ne moremo prevzgojiti.</p>
               <p>Drugič, rečeno je bilo, da mladi zmerjajo. Vprašali so se tisti ali je to naša
               bodočnost. Ja, to so naši otroci. Kako to, da tisti, ki se sprašujejo, zakaj mladi
               zmerjajo, ne opazijo, da zmerjajo tudi poslanci in poslanke včasih.</p>
               <p>Tretjič, starši, tako je bilo rečeno, starši so bili, so in bodo prvi vzgojitelji.
               Drži. Tudi slabi vzgojitelji. Te otroke, ki so zmerjali, so vzgojili ti isti starši.
               Ta isti starši so tudi tisti, ki so po analizah, ki jih je pripravila policija v
               svojem poročilu, po analizah, ki jih je pripravil varuh, po analizah, ki jih je
               pripravila tožilka, največji kršilci javnega reda in miru. So največkrat ovadeni
               zaradi kaznivih dejanj in tako naprej. In zanimivo, skorajda ne najdete mladih med
               tistimi. Torej ta isti starši bodo sedaj prevzgajali in ti starši bodo varuhi teh
               naših mladih otrok, ki jim ne zaupamo, kakor vidite, prihodnosti.</p>
               <p>Naslednjič. Mi v poslanski skupini DeSUS smo za izvajanje zakona, ki ga že imamo.
               Zakaj niste terjali, da bi se ta zakon izvajal, zakaj niste predlagatelji prisili
               vlado, da bi dala poročilo in da bi zakon izvajali? Zakaj se ne izvaja zakon, ki
               govori o omejevanju dostopa do alkohola, ki bi ga ministrstvo za zdravstvo v tistem
               delu, ki govori o programu, že zdavnaj moralo pripraviti, pa ga še nismo videli?
               Zakaj se poslanci iz koalicijske skupine ne zavzemate za to, da bi napravili tisti
               program, ki smo si ga zapisali v koalicijski pogodbo, da bomo pripravili program
               mladostnikom prijaznega okolja. Ne privezovanja hišnim vogalom. Zakaj ne berete, ko
               se sklicujete na raziskavo kot na kronski argument vsega tega, kar v tej raziskavi
               piše. Zakaj niste nič omenjali v svojem predlogu manjčesterskega primera, tisti, ki
               se sklicujete, pa verjetno niste brali te raziskave. Zakaj ne govorite o tem, kaj
               priporoča svetovna zdravstvena organizacija? Zakaj ne govorite o tem, kaj priporoča
               evropski akcijski načrt, ki nič o tem ne govori, kar vi predlagate? Vse druge ukrepe
               predlaga. Zakaj niste prebrali tega, pa zakonske omejitve nimajo veliko vpliva na
               pitje mladoletnikov. Zakaj niste prebrali tega, kar piše v tej raziskavi, da
               strokovnjaki s področja oblikovanja alkoholnih politik se strinjajo s tem, da so
               ukrepi usmerjeni zgolj k mladim, brez širšega vpogleda v celotno populacijo, obsojeni
               na neuspeh? Mladi pivsko obnašanje posnemajo in podedujejo od odraslih. Tako piše v
               raziskavi. In ne to, kar vi želite s to raziskavo prikazati. Zakaj niste prebrali, da
               na Irskem menijo v nevladnih organizacijah, da zakonski ukrepi nimajo vpliva na pitje
               mladoletnikov. Zakaj niste prebrali, ko se sklicujete na Nemčijo, da v Nemčiji
               zakonska ureditev ne preprečuje zlorab? Zakaj niste prebrali, da so v Španiji mlade
               pregnali iz disko klubov na ulice, na trge, v parke? Vse to piše v raziskavi, na
               katero se sklicujete. Vse to govori zoper način brzdanja mladih z verigami.</p>
            </sp>
            <sp who="SDZ4:KlavoraVasja">

               <speaker>PODPREDSEDNIK MAG. VASJA KLAVORA:</speaker>

               <p>Hvala lepa. Besedo ima gospod Aleš Gulič. Prosim.</p>
            </sp>
            <sp who="SDZ4:GuličAleš">

               <speaker>ALEŠ GULIČ:</speaker>

               <p>Spoštovani predsedujoči, cenjene kolegice in kolegi. Že kar nekaj časa govorimo o tem
               zakonu, ne samo tukaj v parlamentu, tudi nekaj javnih predstavitev je bilo, ki
               mislim, da so kar koristile in nekatere zadeve so se vendarle popravile. Nekatere so
               pa žal ostale. Ena teh je tudi ta znamenita <q>"hora legalis"</q>, ki nekateri pravijo, da
               ni <q>"hora legalis"</q>. Seveda bi se lahko o tem pogovarjali. Drugi pravijo, da je to
               policijska ura, verjetno je to bližje res, samo da je selektivna in velja samo za en
               del prebivalstva. Ampak kakorkoli že, zadeva ni dobra. Ni dobra iz vseh teh razlogov,
               jaz jih ne bom ponavljal, ker jih je ravnokar povedal gospod Rezman. Alkoholizem in
               ponočevanje sta povezana, prav gotovo. In dostop do alkohola je v Sloveniji prevelik,
               tudi za mladoletne, pa tudi za polnoletne, kolikor vemo. Za mladoletne imamo zakon in
               ne vem, zakaj se v resnici to ne izvaja. To, da se mlade sedaj izganja iz sorazmerno
               dobro varovanih prostorov ali pa vsaj takih, kjer je vsaj en del družb takšnih, ki
               lahko pomaga ob kakšnih težavah na ceste, ulice, v gozdove, v parke, kjer seveda se
               ponavadi ljudje razbežijo, kadar do česa pride, to policisti zelo dobro vedo
               povedati, tisti seveda, ki so na terenu, ne tisti, ki so v pisarnah in imajo težave
               potem pri raziskovanju različnih zadev. To seveda ne bo spremenilo obnašanja v
               bazičnih, v prvih družinah, v tistih, kjer se zadeve začnejo in seveda potem ponavadi
               tudi končajo. Otroke se ne začne vzgajati pri 16-ih letih, sploh pa ne s takšnimi
               metodami. Če pri 16, 15, 14 uide z vajeti, potem uide zaradi tega, ker se je nekaj
               narobe dogajalo pri dveh, treh, štirih letih. Tam se otroci odločijo, kakšni bodo v
               življenju in kaj bodo počeli. Seveda na tej splošni ravni, ne kakšen poklic bodo
               imeli, pa take zadeve, takrat se oblikuje karakter, običaj, takrat se tudi osnovne
               navade oblikujejo. In pri 14., 15., 16. letih začeti s takšnimi restriktivnimi
               ukrepi, je seveda bistveno prepozno. Po drugi strani je seveda to potuha slabim
               staršem. Pa še ena reč, starši bodo, seveda, zaradi tega lahko kaznovani, ker
               odgovarjajo za otroke in seveda ta pritisk ne bo šel nikamor drugam kot spet nazaj na
               otroke v družino in v bližnjo okolico, ta jeza, gnev in vse tisto, kar bo sledilo
               30-imi tisočaki kazni, tako gre to v življenju, gospoda.</p>
               <p>Jaz sem seveda proti temu, da se omejuje svoboda in da se omejuje ali pa da se na nek
               način manjša odgovornost tistih, ki morajo biti najbolj odgovorni za svoje otroke.
               Hvala lepa.</p>
            </sp>
            <sp who="SDZ4:KlavoraVasja">

               <speaker>PODPREDSEDNIK MAG. VASJA KLAVORA:</speaker>

               <p>Besedo ima gospod Kristijan Janc. Prosim.</p>
            </sp>
            <sp who="SDZ4:JancKristijan">

               <speaker>KRISTIJAN JANC:</speaker>

               <p>Hvala lepa, predsedujoči, še enkrat. Seveda, mnenja so različna in prav je tako, nič
               ni s tem narobe. Trdim in sem prepričan, da je to, kar smo naredili, pravilno,
               preprosto zato, to potrjujem še enkrat, da pač otroci, v tem času starosti med 24.
               uro do 5. ure zjutraj v nočnih lokalih brez spremstvom staršev, kjer se pač ponavadi
               ali pa običajno pije alkohol, kjer se kadi, kjer se uživajo tudi druge nedovoljene
               snovi, kjer se dogaja še marsikaj, verjetno ne pripomore k izoblikovanju osebnosti
               naših otrok, ki jim kot starš, župan, poslanec in državljan želim absolutno vse
               najboljše.</p>
               <p>Jaz sem prepričan, da za mnoge družine, za mnoge starše ta amandma sploh nima
               nobenega dotika, ker jih to ne bo zanimalo, morda pa nekaterim staršem, nekaterim
               družinam pa lahko tole malce pripomogne. In zakaj ne bi bili tukaj toliko solidarni
               pa jim pomagali. Jaz upam, da mojim otrokom to ne bo nič pomenilo. Morda pa je nekaj
               staršev v Sloveniji, ki jim pa lahko ta ukrep vsaj deloma pripomore k tistemu, kar je
               prej tudi kolega govoril, kaj bi naredil, če bi tako bilo. In, spoštovani kolegi, ali
               si družba ne želi, da bi imeli tudi to področje bolje urejeno, kar bi omogočil ta
               ukrep, ta amandma, ki po nepotrebnem povzroča toliko žolča. Ali si ta družba ne želi
               biti na znanju temelječa družba? Da, in te otroke v tem času - se strinjam, od vrtca
               naprej, šole in do konca - poskušati čim bolje vzgajati. In kaj je narobe, če pri tem
               nekaj malega stori tudi ta ljuba država? Nič ni narobe. Ali ne živimo v času, ko so
               naše družine popolnoma drugačne, kot so bile vaše, gospod Rezman, v tistem času?
               Danes živimo v času globalizacije, kapitalizma, delamo po 10, 12, 14 ur na dan in ni
               časa za stik z družino, ni časa za otroke; premalo ga je, žal, ne samo za poslance,
               tudi za mnoge druge državljane. Verjemite mi, niso več tisti časi, ko so bili starši
               po 10 ur na dan z družino. Danes smo - koliko? -dve, tri, morda še toliko ne. Žal,
               spremembe so velikanske od tistega časa pa do današnjega, v katerem živimo. Verjemite
               mi, da to ni kar tako na pamet privlečeno.</p>
               <p>Verjamem, da bo še kar nekaj razprave na to temo, proti ali za. Prepričan sem, da bo
               ta amandma dal nekaj pozitivnega, kar so na koncu koncev pokazale tudi ankete, mnenja
               ljudi, da je pa to vendarle smiselno, pametno in korak naprej, in da bo morda
               nekaterim staršem pripomogel k še boljši vzgoji svojih otrok. Hvala.</p>
            </sp>
            <sp who="SDZ4:KlavoraVasja">

               <speaker>PODPREDSEDNIK MAG. VASJA KLAVORA:</speaker>

               <p>Besedo ima gospod Dušan Kumer.</p>
            </sp>
            <sp who="SDZ4:KumerDušan">

               <speaker>DUŠAN KUMER:</speaker>

               <p>Hvala za besedo. Spoštovane kolegice in kolegi, spoštovani predstavniki vlade! Na nek
               način bi pozdravil odločitev vlade, ki je tenkočutno prisluhnila argumentom v
               preteklih razpravah in, če sem pravilno razumel predstavnika vlade, podpira amandma
               Socialnih demokratov, ki z dnevnega reda črta to dilemo <q>"hora legalis"</q> da ali <q>"hora
               legalis"</q> ne. Namreč, moram takoj na začetku reči, kolega Janc, pa ne da bi
               polemizirala, da se ne strinjam z argumentom, da je tempo življenja tako močan, da
               starši nimajo več časa za svoje otroke, da jim roko, s katero držijo starše za roko,
               nadomestimo s tem, da jim damo v roko zakon in rečemo, evo, zdaj smo pa stvar rešili
               te medsebojne komunikacije in tega medsebojnega sobivanja. Preprosto ne podpiram tega
               amandmaja koalicije iz razloga, ker se ne strinjam, da še v nočnem času neke vrste
               vzgojno obveznost nalagamo državi, da skozi zakone to ureja. Pustimo, da imajo vsaj
               ponoči starši to ingerenco vzgoje. In če boste vprašali svoje otroke - in jaz sem
               svoje otroke vprašal, pa so različnih generacij -, te stvari se ne dogajajo od
               dvanajste do pete ure zjutraj, daleč od tega. Večina teh stvari, o katerih vi
               govorite kot o argumentih, se dogaja do polnoči. V Ljubljani sta dva taka lokala, o
               katerih vi govorite, o nekih diskih - poglejte, pa je glavno mesto Slovenije -, dva
               lokala sta po polnoči odprta, Global pa, ne vem, še eden. Drugih takih ni. Če
               govorite o gostilnah, veljajo druge prepovedi in drugi zakoni, ki se že lahko
               izvajajo represivni.</p>
               <p>Drugače bi pa opozoril na eno drugo stvar, pri kateri mislim, da smo malo v zanki.
               Nasploh je postalo v družbi agresivno vedenje nek zaščitni znak tistih uspešnih na
               vseh področjih, pa naj je to v politiki, v gospodarstvu, v ekonomiji, pri
               uveljavljanju socialnih pravic in obveznosti itd. in podobno. In posledice tega
               imidža, te uspešnosti te agresivnosti so tudi depresivna stanja in stanja odvisnosti
               in eno od teh odvisnosti je alkohol in zares je, vse raziskave kažejo, da je pri
               mladih v porastu uživanje alkohola, vendar s tem ukrepom in s takimi ukrepi mi daleč
               od tega, da delujemo preventivno, in da bi ga omejili. Bom rekel tudi drugače, s tako
               določbo od dvanajstih do petih zjutraj smo v bistvu dali na isto raven pijance, ki
               imajo prepoved vstopa v lokal, če so vinjeni, in mlajšim od šestnajstih let. In še
               enkrat bom ponovil tisto, kar sem prejšnjikrat rekel; ali s starši pa lahko pride
               desetletnik, pa uživa, se napije in vse, ta pa lahko to počne v tem istem lokalu
               zjutraj ob treh ali pa ob pol štirih - pa ne bom. Če se je že nekdo zavzemal za ta
               represivni ukrep, potem bi rekel: nobeden, tudi v spremstvu staršev nima. Ampak jaz
               sem načeloma že proti temu, da sploh daje se ta omejitev.</p>
               <p>Skratka, še enkrat bi rad poudaril: s to določbo ne bomo rešili tega problema, o
               katerem veliko govorimo. Bom dal še eno. Večino alkohola in večino odvisnosti od
               alkohola se ne ustvarja in niso razmere ustvarjene v lokalih, so v drugih okoljih.
               Večina alkohola se popije izven gostiln in izven lokalov, kjer se toči alkohol. Se
               pravi, ta <q>"izven"</q> pomeni, da je tudi družinsko okolje, da so tudi ta ožja okolja,
               kjer mladi bivajo in vsakodnevno počnejo mnoge stvari. To niso samo gostilne in to
               niso samo nočni lokali ali pa še najmanj nočni lokali od dvanajste do pete zjutraj.
               Jaz sem pristaš nadzora nad temi stvari, ki že veljajo v zakonodaji, in če bi tako,
               kot je danes že bilo rečeno, zares ta nadzor vršili, potem se mi s tem problemom
               ukvarjali na tak način kot se danes ne bi.</p>
            </sp>
            <sp who="SDZ4:KlavoraVasja">

               <speaker>PODPREDSEDNIK MAG. VASJA KLAVORA:</speaker>

               <p>Besedo ima gospod Dimitrij Kovačič. Prosim.</p>
            </sp>
            <sp who="SDZ4:KovačičDimitrij">

               <speaker>DIMITRIJ KOVAČIČ:</speaker>

               <p>Hvala lepa, gospod podpredsednik. Spoštovani predstavniki ministrstva, kolegice,
               kolegi! Moram reči, da težko poslušam vse tiste, ki govorite, da se s tem, ko se na
               nek način prepoveduje vstop mlajšim od šestnajst let po dvanajsti uri ponoči v
               lokale, kjer se toči alkohol, brez spremstva staršev ali skrbnikov in zelo težko tudi
               razumem, zelo težko razumem predlagatelje amandmaja, da se to določilo, to omejitveno
               določilo črta in da tukaj govorimo o omejevanju svobode, ko se govori o mladini, o
               otrocih pod 16. letom starosti. Ne razumem tega zato, ker so ta predlog vložili, da
               se to določilo črta in ne morda, da se to določilo spremeni oziroma predrugači. Za
               mene to pomeni, da se ti predlagatelji zavzemajo za neomejeno in povsem prosto
               gibanje in uživanje alkohola vsem ljudem, ne glede na njihovo starost. Razumel bi, če
               bi predlagali, da se to določilo spremeni in se to področje kako drugače uredi.
               Namreč, jaz ne trdim, da je ravno to določilo optimalno, tako kot je zapisano; Da je
               to najboljše, kar je možno na tem področju urediti. Vendar v tem trenutku sam boljše
               rešitve nimam, nihče drug pa boljše rešitve ne ponuja. Vsi vi, ki govorite, ste rekli
               samo: to se mora črtati. Ne ponujate nekaj boljšega.</p>
               <p>Morda bi kdo smatral, da tudi starostna meja 16 let ni tista prava, ampak zato bi
               pričakoval, da bi ponudil z ustrezno argumentacijo drugo starostno mejo, ne vem,
               morda 15, morda 17 ali pa morda celo 14 let. Vem pa, da je nekje treba postaviti
               mejo. Če meje ni, potem to pomeni, da lahko tudi majhni otroci počenjajo vse, kar
               počenjajo odrasli, vključno s ponočevanjem in pijančevanjem. Ali res mislite, da je
               takšen popoln liberalizem dober in koristen za otroke? Rekli boste in tako ste tudi
               govorili, naj starši poskrbijo za to, da njihovi otroci ne bodo hodili okoli in
               pijančevali. To je res. Starši so prvi poklicani za vzgojo svojih otrok, ampak ali to
               pomeni, da drugi niso in da mora biti državi vseeno, ali je mladina deležna vzgoje in
               vrednot ali ne. Ali nismo vsi mi poklicani, da v primeru, če starši ne opravijo svoje
               primarne skrbi za svoje otroke, da nam tudi ne more biti zaradi tega vseeno in da za
               to storimo vse, kar je potrebno, da mlade, ki še niso dozoreli do tiste stopnje, ko
               lahko kolikor toliko razumejo svoja ravnanja in njihove posledice ter se zavedajo
               neke minimalno pričakovane odgovornosti, da takšne otroke zaščitimo? Jasno da država
               ne more nadomestiti staršev. Nihče tega tudi ne govori. To bi bilo nesmiselno. Vendar
               pa je kljub temu poklicana, da v tistih okvirih, kjer lahko, da pomaga in prepreči
               anomalije v otrokovem razvoju. In ponočevanje in pijančevanje otrok vsekakor je
               anomalija. In če otroci hodijo sami v lokale, kjer se to dogaja v tistem času, ki je
               pač za otroke namenjen nečemu drugemu, potem seveda to je anomalija. Neomejene
               svobode ni, še posebno smo dolžni pred izzivi vabljivih priložnosti obvarovati otroke
               in mladostnike, ki se zaradi svoje premajhne razvojne zrelosti ne zavedajo posledic
               svojih ravnanj.</p>
               <p>Strinjam pa se lahko ob tej obravnavi s tistimi, ki imate pomisleke na tukaj
               postavljeno starostno mejo, kot sem že povedal, in ki bi potem na podlagi strokovnih
               argumentov različnih strok, kot so na primer medicina, sociologija, psihologija pa
               tudi kakšna druga, lahko prišli tudi do druge starostne meje, ki bila bolj primerna,
               čeprav je po mojem mnenju starostna meja 16 let kar primerna, ampak ne vztrajam,
               morda so strokovni argumenti, ki bi narekovali tudi drugo. Strinjal se bom seveda
               tudi z drugačno starostno mejo, če bo strokovno utemeljena. Dopuščam tudi, da
               formulacija določila, ki ga predlagatelj z amandmajem želi črtati, ni najboljša,
               vendar če bi imel boljši predlog besedila tega določila, bi ga sam z amandmajskim
               predlogom ponudil. To bi pričakoval tudi od tistih, ki ste do vsebine tega določila
               kritični, vendar takih predlogov niste ponudili.</p>
               <p>Sam menim, da je določilo tega člena dobro in bi bilo njegovo črtanje neustrezno,
               škodljivo, s tem pa bi pokazali tudi precejšnjo mero pomanjkanja skrbi in
               brezbrižnost do primernega telesnega in duševnega razvoja naših otrok. Namenoma
               govorim o otrocih, saj menim, da pri mlajših od 16 let še vedno govorimo o otrocih.
               Skrbi za naše otroke moramo namenjati pozornost tudi tedaj, ko nekaj škodljivega v
               naprej preprečujemo in ne le posledično, ko se s škodljivo posledico že soočimo in
               lahko le blažimo takšne škodljive posledice. Ob nedavnem primeru Lipa je bilo veliko
               ljudi pametnih šele po tem, ko se je tragedija že zgodila. Saj tukaj sploh ni
               pomembno to, kar slišim z medklici med mojo razpravo, pomembno je to, da smo pametni
               potem, ko se nekaj zgodi, ne pa, da lahko tam, kjer lahko tudi nekaj poskrbimo, da
               kaj tudi preprečimo. Zato predlaganega amandmaja, ki želi črtati to določilo, seveda
               ne morem in nočem podpreti. Hvala.</p>
            </sp>
            <sp who="SDZ4:KlavoraVasja">

               <speaker>PODPREDSEDNIK MAG. VASJA KLAVORA:</speaker>

               <p>Besedo ima, gospod Sašo Peče. Prosim.</p>
            </sp>
            <sp who="SDZ4:PečeSašo">

               <speaker>SAŠO PEČE:</speaker>

               <p>Hvala. Spoštovani prisotni. Osebno verjamem v predlagateljev namen, da poskuša
               državljankam in državljanom ne glede na njihovo starost omogočiti čim večjo varnost v
               okviru njihovega vsakdanjega življenja. Osebno tudi verjamem, da ste ob temu
               upoštevali zahteve po svoboščinah, ne glede na to, v katerikoli pojavni obliki se
               pojavljajo, ampak dejstvo je, da s časom, predvsem pa z modernizacijo tako Slovenije
               kot Evrope ali našega širšega prostora se oba pojma dokaj odmikata. Po eni strani
               varnost, ki jo do določenega momenta spodbujamo, po določenem momentu se nam zdi to
               omejevanje. Po drugi strani si vedno vsi želimo svobodo, čim več svobode, ampak ob
               tem to pravilno ločnico, do kje varnost in do kje svoboda, ki se med seboj vedno bolj
               odmikata, zelo težko izenačiti oziroma zelo težko postaviti, od kje je meja enega in
               od kje je meja drugega. In verjamem, da je razprava tako na pretekli seji državnega
               zbora v povezavi z amandmajem kot danes vezana predvsem na to, do kje svoboda in do
               kje varnost. Mogoče bo najlažje odgovoriti - pred časom, dolgo časa nazaj sem se
               pogovarjal z enim od policistov. Res dolgo časa nazaj in on je dejansko povedal:
               opravljal je zelo klasično delo v okviru mesta Maribor in je povedal, da edino, kar
               ga moti pri njegovem opravljanju službe - ne plača, ne delovni pogoji -, je to, da
               vidi, da se ga ljudje v okviru normalnih dni izogibajo, da je ogromno vicev okrog
               njih in da se mu dejansko posmehujejo. Ampak je rekel, so pa momenti, ko vse to
               odtehta, predvsem takrat, ko vidi hvaležnost v očeh ljudi, ki jim pomaga. Takrat tudi
               ljudje pozabimo na vse tisto, kar smo grdo govorili ali se posmehovali policajem.
               Skratka, ko nastane moment, ko rabimo njihovo pomoč, takrat se sleherni izmed nas
               sprašuje, zakaj ni bilo prej ukrepanja, zakaj policija nima večjih pooblastil. Ampak
               do te faze pride takrat, ko nastopi šele ta moment; moment potrebe po varnosti. Ampak
               odločitev je naša. In če sem na začetku govoril o varnosti in svobodi, je mogoče celo
               lažje, da govorim o zaščiti in svobodi. Kje je tista ločnica med potrebno po zaščiti
               in potrebo po svobodi? In sklicevanje na zaščito ali pa omenjanje zaščite ponavadi
               prihaja prepozno. Šele takrat, ko posameznik, ne glede na njegovo starostno obdobje,
               postane žrtev. Šele v tistem trenutku ceni zaščito v kakršnikoli obliki, pa naj bo to
               v časovni omejitvi, naj bo to o omejitvi varnostno-cestnih predpisov ali katerikoli
               drugi. Ampak šele dejansko takrat, ko individualno nosi on ali njegovi bližnji ali
               njegov znanec neke posledice, takrat mu je žal, da je vedno govoril svoboda, svoboda,
               svoboda je daleč najpomembnejša. Naj ne bo nobenih omejitev v okviru naše države ali
               družbe in širše. In iz tega naslova, vsaj glede na to, da sem rekel, da se po moji
               oceni pravice iz naslova svobode in pravice iz naslova zaščite vedno bolj odmikajo v
               okviru modernizacije družbe, bom podprl predlog zakona, kot se danes nahaja v osnovi.
               Hvala.</p>
            </sp>
            <sp who="SDZ4:KlavoraVasja">

               <speaker>PODPREDSEDNIK MAG. VASJA KLAVORA:</speaker>

               <p>Besedo ima gospod Milan Petek, LDS.</p>
            </sp>
            <sp who="SDZ4:PetekMilan">

               <speaker>MILAN PETEK:</speaker>

               <p>Hvala, podpredsednik. Sam sodim med tiste poslance, ki jih bo gospod Kovačič težko
               poslušal. Tako je namreč prej rekel: <q>"Tisti, ki govorijo o teh ´hora legalis´"</q>.
               Govoril bom zaradi tega, ker ste nam ponujali ali predlagali, da bi se tega amandmaja
               lotili nekoliko drugače in da bi ga skušali spremeniti z dikcijo, približno tako sem
               razumel, da se torej z zakonom prepoveduje točenje alkohola v teh lokalih. Pri tem
               ste, gospod Kovačič, pozabili nekaj, da imamo mi sistemski zakon sprejet, zakon, ki
               popolnoma prepoveduje točenje mladoletnim 24 ur, od takrat, ko človek vstane, pa do
               takrat ko gre človek spat. Ta zakon že obstaja, ga imamo in bi ga z morebitnim
               dopolnilom v tem amandmaju razvrednotili bolj, kot pa uveljavili. Zaradi tega je taka
               ponujena rešitev nesmiselna.</p>
               <p>Če govorim o zakonu kot celoti, ki resnično v dosedanjem delu tega mandata tega
               parlamenta povzroča največ absurdnosti, kot je rekel gospod Rezman. Absurdnosti na
               vseh področjih, od samega motenja ali nedostojnega vedenja na javnem mestu, do hora
               legalis, do beračenja in tako dalje. Ob tej absurdnosti prinaša toliko konfliktnosti
               v izvajanju določil tega zakona, da bo verjetno zelo hitro zakonodajalec oziroma
               tisti, ki bodo morali izvajati zakon, to spoznali, in upam, da prišli s stvarnejšim
               zakonom v parlament. To je zakon, ki pravzaprav dela korak nazaj, dela korak v 60.
               leta. Spomnim se v Mariboru enega obdobja, ko so partijski veljaki odločili, da mora
               v Mariboru vladati <q>"hora legalis"</q>, da se po določenem obdobju mladina ne sme
               pojavljati v javnosti. Na ta način se mi vračamo v neko obdobje, ki je <q>"daleko"</q> za
               nami in sem vsaj jaz mislil, da ga nikoli več ne bomo doživljali v tem delu
               družbenega življenja, namesto da bi upoštevali, da smo globoko v demokraciji, da je v
               tej demokraciji libertalnost ena izmed vrednot, da je tej demokraciji potrebno
               zaupati in zaupati predvsem staršem, mi delamo zakonske ukrepe, ki ne prinašajo, vsaj
               po moji presoji, pametnih rešitev.</p>
               <p>Zanimivo je, sam sem bil na seji odbora za notranjo politiko, kako je to dopolnilo
               pravzaprav nastajalo. Iz nekega skoraj zagatnega razpravljanja enega izmed poslancev
               se je kasneje rodil člen v tem zakonu, ki je dobil celo podporo vlade, ker me čudi,
               ker je vlada v začetku a priori zavračala taka razmišljanja, kasneje je, očitno, iz
               ne vem kakšnih razlogov to sprejela. Zanimivo je, da je ta poslanec danes v Mariboru,
               mariborski poslanec je, predstavlja se tudi kot kandidat za župana in s tem kot
               kandidat za župana vnaprej izraža nezaupnico svojim volivcem, svojim Mariborčanom,
               svojim staršem, torej tistim kolegom in kolegicam, staršem, ki ga bodo morebiti ali
               volili ali ne volili. Meni je tako početje nerazumljivo in to v Mariboru, ki je
               pravzaprav vzorec tega, kako se s takimi ukrepi, s takimi prepovedmi ne da nič
               napraviti.</p>
               <p>Zaradi tega bi rad povedal, da se mi ustvarja občutek, in to polagam na dušo in srce
               tudi ostalim poslancem, dajte zaupati, tako kot včeraj niste zaupali študentom, tako
               očitno danes ne boste zaupali staršem, ne boste zaupali dijakom, ne boste zaupali
               mladoletnim, da znajo sami uravnavati svoje življenje in posredno s tem ne zaupate
               niti samemu sebi. Ugotovite sami pri sebi, kaj ste počenjali tisti, ki ste otroki
               vzgajali. Sam sem med tistimi, ki jih imam tri, ki so vsi šli šolo življenja skozi
               brez moje torture, brez mojih prepovedi, ampak z mojo pozornostjo, z mojim čakanjem
               pred disko klubom, ko je bilo potrebno iti po njih, z mojim pač vplivanjem na to, da
               alkohol ni kategorija, ni vrednota, ki bi jo bilo potrebno posebej razvijati - in
               uspelo mi je. In verjamem, da je med nami dosti takšnih, ki nam je uspelo, danes pa
               delamo korak nazaj v zakonodaji, ki po mojem v tem času ne bi smela biti predmet
               sploh naše razprave. Če v nogometnem žargonu, danes je to pač aktualno, ponazorim to
               današnjo početje, ko boste sprejeli, če boste sprejeli, tak zakon, si boste vsaj na
               tej točki, pa v nekateri drugi točki zakona zabili avtogol. In verjamem, da bo za tem
               zabitim avtogolom na koncu, ko bo zakon prišel v veljavo, tudi izgubljena tekma s
               tistimi, ki ste jim pihali pred dvema letoma na volitvah na dušo. In tisti bodo
               verjetno s tem zakonom spoznali, da ste izvolili poslance, ki so pripravljeni
               izgubljati, namesto da bi zmagovali v uveljavljanju teh svoboščin, teh vrednot v tej
               naši dragi nam vsem Sloveniji.</p>
            </sp>
            <sp who="SDZ4:KlavoraVasja">

               <speaker>PODPREDSEDNIK MAG. VASJA KLAVORA:</speaker>

               <p>Gospod Kovačič, imate repliko.</p>
            </sp>
            <sp who="SDZ4:KovačičDimitrij">

               <speaker>DIMITRIJ KOVAČIČ:</speaker>

               <p>Hvala lepa. Moram se odzvati. Popolnoma napačno sem bil razumljen, če ste me razumeli
               tako, da želim spodbuditi nasprotnike tega določila k temu, da bi prepovedali točenje
               alkoholnih pijač. Nikakor ne, če bi tako mislil bi, kot sem povedal, sam predlagal
               amandma s takšno vsebino. Jaz rešitve, ki bi bila boljša od te dikcije nimam. Ampak,
               če jo imate vi, ki želite to samo črtati, jo ponudite. Tega niste ponujali. Mislim
               pa, da je tisti hvalospev o svojem lastnem starševstvu pa bil le malo odveč in
               neprimeren. To se kaže z dejanji, ne pa s tem, da to, kar počenjate sami, javno
               poveste. To pokažite z dejanji, ni treba o tem govoriti. Hvala.</p>
            </sp>
            <sp who="SDZ4:KlavoraVasja">

               <speaker>PODPREDSEDNIK MAG. VASJA KLAVORA:</speaker>

               <p>Besedo ima gospod Bojan Kontič. Izvolite.</p>
            </sp>
            <sp who="SDZ4:KontičBojan">

               <speaker>BOJAN KONTIČ:</speaker>

               <p>Hvala lepa. Gospod podpredsednik, glede na razpravo bi dejal, nogometna mrzlica je na
               vrhuncu, mnogi uporabljajo izraze <q>"ustaviti žogo"</q> in <q>"zabiti avtogol"</q> in podobno in
               pa volitve bodo jeseni, lokalne. In volilna kampanja v parlamentu se je vsekakor že
               začela, že ocenjujemo kandidate, kaj počnejo oziroma kaj mislijo. Kar nekaj zadev v
               tem zakonu, predlogu zakona je takšnih, ki so mi nekako blizu in se mi zdi potrebno,
               da se uredijo, seveda se pa tudi stvari, ki tudi po moji oceni ne sodijo v ta zakon.
               Pri tem naj povem, da je nekaj prepovedati oziroma uveljavljati prepoved lahko včasih
               zelo kontraproduktivno. Mladi ljudje, pa tudi nekoliko starejši, so neke vrste
               uporniki. In če jim nekaj zelo temeljito prepoveš, je to nek dodatni izziv za to, da
               to tudi počnejo s pogostim vprašanjem sovrstnikom: ali si upaš? In potem pridemo do
               rezultatov, ki smo jim priča tudi v sedanjem času.</p>
               <p>Torej, zgolj prepoved ne bo prinesla rezultatov. Prepoved vstopa mladoletnim po 12.
               uri v lokale, kjer se toči alkoholna pijača brez spremstva staršev ali skrbnikov,
               pomeni, da bodo pa lahko otroci, katerih staršev so pa dojemljivi za pitje po 12.
               uri, lahko prosto prišli v ta lokal in celo opazovali svoje starše, kako lepo
               popivajo v teh lokalih. In če zakon, ki pa že velja in govori o 24-urni prepovedi
               točenja alkoholnih pijač mladoletnim osebam, <q>"ne bo zdržal"</q> bodo seveda družno skupaj
               s temi svojimi starši lahko tudi popivali v teh lokalih, tisti, ki pa so želeli v ta
               lokal na zabavo, brez da bi uporabljali oziroma konzumirali alkoholne pijače, pa bodo
               ostali pred vrati lokala, pred vrati lokala se bo zbirala oziroma se bodo zbirale
               nezadovoljne množice mladih, ki v ta lokal ne bodo smele. In kaj lahko to povzroči
               pred tem lokalom? Verjetno kakšne vrste nerede ali pa še kaj drugega. In ko govorimo
               o odgovornosti staršev; že res, da bi do 16. leta lahko starši bistveno vplivali na
               to, da otroci ne zahajajo v lokale, kjer se točijo alkoholne pijače po 12. uri.
               Ampak, poglejte, mnogokrat je na relaciji otrok-starši eno zaupanje, ki so si ga
               zgradili in starši vedo kje se otrok v določenem trenutku nahaja, tudi vedo, da je v
               tem lokalu. Če mu prepovemo vstop v ta lokal, starši naenkrat ne bodo več vedeli, kje
               so njihovi otroci, bodo pa po parkih, bodo v zapuščenih objektih, dobivali se bodo
               tam, kjer so pogoji še za kaj drugega, ne samo za uživanje alkohola. Torej, potrebna
               je ena razumnost tudi tolerantnost in predvsem vzgojni vpliv na to mladež, ki jo
               želimo obvarovati pred tem kar jim izven družine, včasih tudi znotraj družine,
               grozi.</p>
               <p>Torej; sam sem prepričan, da zgolj s prepovedjo ne bomo dosegli velikega premika
               naprej. V Velenju vodim sosvet za izboljšano varnost občanov in mnogokrat se
               srečujemo s problematiko mladih z vandalizmom, vandalizem je pokrit v tem predlogu
               zakona - glede kazni mislim. In v teh lokalih, kjer bi jim prepovedali vstop, se v
               bistvu skorajda ne zgodijo zelo velike napake ali pa odstopanja od tega, kar
               pričakujemo. Na poti v ta lokal in pri odhodu iz tega lokala domov pa se dogajajo
               čudne stvari. Dogaja se vandalizem, dogaja se, da na svoji poti iz lokala pa do doma
               uničijo vse, kar je uničiti možno, in tu so te težave, s katerimi se bomo morali
               soočiti. In ko govorimo o alkoholu, točenju alkoholnih pijač, pri tem bo pomembno
               vedno bolj opozarjati in preprečevati tudi uporabo ostale droge, ki je še kako
               prisotna v našem prostoru in ki bo, v določenih segmentih pa že povzroča hude
               preglavice.</p>
               <p>Torej, zgolj s prepovedjo in na ta način pomočjo staršem, za katere pravimo danes, da
               ne obvladajo več svojih otrok, teh težav ne bomo rešili. Locirali jih bomo na druga
               mesta, locirali jih bomo tja, kjer ni popolnoma nobenega nadzora, in tako izgubili še
               zadnji vpogled v dogajanja, ki se nekako pa le vršijo pod neko določeno kontrolo v
               lokalih, kjer morajo pač lastniki poskrbeti tudi za red znotraj teh lokalov. Poznane
               pa so tragedije, poznani so dogodki izpred lokalov, to pa je že zgodba, ki presega
               danes obravnavano tematiko zakona.</p>
            </sp>
            <sp who="SDZ4:KlavoraVasja">

               <speaker>PODPREDSEDNIK MAG. VASJA KLAVORA:</speaker>

               <p>Besedo ima gospod mag. Sajovic. Prosim.</p>
            </sp>
            <sp who="SDZ4:SajovicBorut">

               <speaker>MAG. BORUT SAJOVIC:</speaker>

               <p>Hvala lepa, gospod predsedujoči, za besedo. Kolegice in kolegi! Takega zakona ne
               mislim podpreti, ker ima eno veliko črno packo in nas zgodovinsko vrača precej nazaj.
               Včasih smo rekli, kjer je red, svobode ni, če pa ni svobode, pa pomeni to
               suženjstvo.</p>
               <p>Za kaj gre? Ta zakon, predvsem pa ta amandma temelji na neki negativni predpostavki,
               ki jo srečamo iz Murphyjevih zakonov, kjer pravi, da če je nekaj možno, se bo to tudi
               zgodilo. In zdaj, če v teh lokalih točijo alkohol, to že pomeni, da ga bodo naši
               otroci tudi pili. Daleč od tega! Sprašujem se, kaj pomeni ta korak. Bomo ustvarjali
               neko celibatno družbo, kjer bo v bodoče v nekih lokalih prepovedan, recimo, vstop
               ženskam, ker so tam moški, ki imajo neke organe, ki omogočajo, da pride do greha?
               Poslušajte, to pomeni korak nazaj v srednji vek in vračanje v inkvizicijo. Mi se ne
               ukvarjamo z drogami, ne ukvarjamo se s kajenjem in drugimi škodljivimi razvadami. Ne
               ukvarjamo se s tem, kako bi zgradili več otroških, športnih igrišč, kako bi zgradili
               in obnovili več mladinskih sob in mladinskih domov, ki smo jih nekdaj že imeli, pač
               pa uvajamo neko nesmiselno in absurdno prepoved, rekoč: <q>"Nekaj bomo prepovedali, in
               to se ne bo zgodilo."</q> Pot je enostavno drugačna. Starši si moramo nastaviti ogledalo,
               pa ne ogledalo po 24. uri, ampak ob prvih jutranjih urah zjutraj, takrat, ko se dela
               in planira dan, in če se bomo obnašali in ravnali drugače potem bodo takšni amandmaji
               in pa takšne prepovedi enostavno absurdne in nesmiselne. Hvala lepa.</p>
            </sp>
            <sp who="SDZ4:KlavoraVasja">

               <speaker>PODPREDSEDNIK MAG. VASJA KLAVORA:</speaker>

               <p>Besedo ima gospod Jožef Jerovšek. Prosim.</p>
            </sp>
            <sp who="SDZ4:JerovšekJožef">

               <speaker>JOŽEF JEROVŠEK:</speaker>

               <p>Hvala lepa, gospod predsedujoči. Spoštovane kolegice in kolegi! Predvsem se bom pri
               predlogu tega amandmaja, ki predvideva črtanje določbe, da mladoletnim otrokom do 16.
               let po polnoči brez spremstva staršev, rejnikov ni dovoljen vstop v lokale, kjer
               točijo alkohol. To, kar poslušam tukaj in kvalifikacije, ki jih uporabljate, mi
               preprosto ne gredo v račun! Kakšne strašne posledice vidite? Dobesedno apokaliptične
               zadeve napovedujete, celibatna družba pa ne vem kaj vse, črna packa, suženjstvo in
               tako naprej smo pravkar slišali. Pa vendar, ob tem se sprašujem, ali vi tako vidite
               celotno Evropo, da je tam suženjstvo in popackano in črno, kajti to so rešitve, ki so
               praktično dobesedno povsod v Evropi, v državah, h katerim smo težili, da se
               priključimo. Moj predgovornik je navedel rek: <q>"Kjer je red ni svobode"</q>. In zdaj se
               jaz sprašujem, ali je takrat, ko je kolega Anderlič in drugi prinesel predlog
               poslovnika državnega zbora, ki je sedaj v veljavi, je bil utemeljen, da ga predlaga
               zaradi tega, da bi bilo več reda v parlamentu. Torej, je bila osnovna intencija po
               vašem mnenju takrat ukinitev svobode v državnem parlamentu. Če je tako, potem smo
               šele sedaj razkrili, kaj je bil skriti namen vaše spremembe poslovnika, in morda je
               teorija podzavesti udarila ven.</p>
               <p>Moram reči, da nimate prav in da ne govorite točnih podatkov, ko govorite, da ne
               zaupamo staršem in ne vem kaj še vse. Po sprejemu tega amandmaja, ki je sedaj del
               predloga zakona, smo mi vsi - in prepričan sem, da tudi vi - slišali številne
               reakcije staršev, individualno, na osebni ravni in prav nobene negativne reakcije
               nisem doživel. Prav nobene! In kljub temu da je bilo v delu medijev ta amandma
               pospremljen s povsem neprimerno propagando, z zganjanjem neke panike. Poglejte, na
               Info kanalu se je tri dni vrtel napis <q>"policijska ura"</q> v zvezi s tem amandmajem. In
               enostavno si ne morem predstavljati, ali gre za takšno nevednost, verjetno novinarja,
               da ne ve, kaj je policijska ura. Policijska ura je povezana z izrednim stanjem,
               prepovedjo gibanja, zbiranja in ne vem čem vse. Ta rešitev ne predvideva ničesar od
               tega. Ni prepovedano gibanje, ni prepovedano celo zadrževanje mladoletnim ljudem v
               teh urah, prav nič. Ampak kljub temu je bila dikcija deležna te negativne
               klvalifikacije. In tudi to, kar ste vi plasirali, da gre za <q>"hora legalis"</q>. Ni res.
               Ne gre za nobeno hora legalis, nobenemu ni prepovedano zadrževanje, gibanje v tem
               času. Gre samo za intenco, da se ta negativna povečevanja uživanja alkohola med
               mladoletnimi otroki zmanjša in tudi na nek način omeji. In mi s tem še kako zaupamo
               staršem, kajti starši preprosto niso imeli moči, da bi svoje mladoletne otroke
               obvarovali pred izzivom uživanja alkohola v zgodnjih jutranjih urah. Vemo mi, starši,
               kako je težko, ob tem ko je vse dovoljeno, ko vsi drvijo, nekemu staršu reči: ti pa
               ne boš smel iti. In enostavno je potrebno imeti tudi neke korektive tudi skozi takšen
               način. In če imajo vse države, po katerih se v drugih slučajih zgledujete in nam
               naprej mečete, da drugod je pa tako, tukaj pa je tako nesprejemljivo.</p>
               <p>In sedaj, ko sem omenjal, kako je del tiska spremljal z izrednim halo efektom ob tem
               predlogu, s popolnoma neprimernimi kvalifikacijami, kot so <q>"policijska ura, hora
               legalis"</q>, bi rekel še to, da je zjutraj Cveta Zalokar na mandatno-volilni komisiji
               Delu rekla: <q>"To je v časopisu, ki je postal popolnoma provladni"</q>, ampak to ni res.
               Časopisi so demokratični in če bi bil popolnoma provladen, danes ne bi bila Majda
               Širca v izjavi dneva in tudi te slike, sinoči ob desetih, s študenti ne bi bilo, ki
               je nasprotovanje provladnim rešitvam. In ker je bilo rečeno, da ne zaupamo študentom
               prej. Mislim, da s tem predlogom zaupamo staršem in z včerajšnjimi rešitvami zaupamo
               študentom. Smo pa proti temu, da bi študentje bili nadalje žrtev študentskih
               servisov, njihovega bogatenja, njihovega vsega tega. Ni res kar govorite, da ne
               zaupamo, da samo prepovedujemo. To so pozitivne rešitve. Včasih je treba kako stvar
               tudi začasno omejiti. Vsi se globoko strinjamo, velika večina slovenske javnosti se
               strinja, da je šlo tu le malo predaleč, to mladoletniško prestopništvo in vse to, kar
               je posledica tega, da so praktično padle čisto vse meje, ki so drugod vzpostavljene.
               Ni pošteno in ni korektno, da nas etiketirate s takimi kvalifikacijami, za katere ne
               vem, od kod jih jemljete in kako slovensko družbo danes vidite. Pravzaprav so
               sramotne te kvalifikacije, kako vidite vi stanje demokracije v Sloveniji. Hvala lepa.
            </p>
            </sp>
            <sp who="SDZ4:KlavoraVasja">

               <speaker>PODPREDSEDNIK MAG. VASJA KLAVORA:</speaker>

               <p>Besedo ima gospa Alenka Jeraj. Prosim.</p>
            </sp>
            <sp who="SDZ4:JerajAlenka">

               <speaker>ALENKA JERAJ:</speaker>

               <p>Hvala za besedo. Torej, Slovenija po potrošnji alkohola sodi v evropski vrh. Vsi smo
               dobili podatke, kolikšna je registrirana poraba alkohola na prebivalca v Sloveniji.
               Dejstvo je, da je alkohol relativno lahko dostopen tako odraslim kot še posebej
               mladim. Večkrat smo tudi lahko prebrali, da je v Sloveniji alkohol najbolj razširjena
               droga.</p>
               <p>Res že imamo zakonodajo, ki določene stvari preprečuje in omejuje. Izkazala se je
               morda kot premalo učinkovita, zagotovo tudi, ker je premalo učinkovit nadzor, ker
               tam, kjer bi morali, nismo naredili dovolj in kaznovali tistih, ki ne izpolnjujejo
               zakonskih zahtev. Ob prvi pobudi za tak amandma oziroma za tak člen sem kar precej
               razmišljala in se spraševala, ali je to kakšna rešitev oziroma kaj bi prinesla. In v
               začetku res nisem bila najbolj navdušena nad takim predlogom. Razmišljala sem, da so
               mladoletniki, 16-letniki oziroma manj stari otroci, se pravi, 10, 12 let, verjetno
               res doma, ali pa po polnoči do pete ure zjutraj. Vendar pa smo potem dobili tudi
               podatek, po katerem je kar 60% dijakov navedlo, da so že pili alkohol, celo več, da
               jih je bilo kar nekaj že opitih pred srednjo šolo, se pravi, v starostnem obdobju, o
               katerem govorimo. Kar je rekel moj kolega Jerovšek, je res. Velikokrat so starši ali
               pa smo postavljeni pred dilemo, ko otrok reče, sošolec pa lahko gre ali pa sosed
               lahko gre, in mu dejansko težko rečeš, zakaj on ne sme iti - ker imamo pač tak
               dogovor, ker smo pri nas dogovorjeni drugače. Zato nekako zdaj laže in drugače gledam
               na ta ukrep.</p>
               <p>Je pa dejstvo, da nek tak ukrep ne bo prinesel stoodstotnega izboljšanja stanja, o
               katerem govorimo, in smo vsi ugotovili, da ni najboljši in bi morali še mnogo
               narediti, z mnogimi drugimi ukrepi, zagotovo pa tudi s tem, da dejansko izpolnjujemo
               in izvršujemo zakonodajo, ki je že na tem področju sprejeta, in kaznujemo tiste, ki
               jo kršijo. Hvala.</p>
            </sp>
            <sp who="SDZ4:KlavoraVasja">

               <speaker>PODPREDSEDNIK MAG. VASJA KLAVORA:</speaker>

               <p>Gospod Rezman, želite repliko? Zakaj, prosim?</p>
            </sp>
            <sp who="SDZ4:RezmanVili">

               <speaker>VILI REZMAN:</speaker>

               <p>Saj bom zelo kratek, samo 30 sekund je ostalo. Samo rad bi povedal, zakaj nekateri
               predlagajo to prepoved hoje v lokal brez staršev. Berem to, kar je eden izmed
               podpisnikov napisal nam v poslansko skupino DeSUS: <q>"Sam imam mladostnico, ki me zelo
               izsiljuje za obisk diska. V družbi s prijatelji sem jih zalotil, da se že prej
               poskusijo pripraviti za disko, in sicer tako, da pijejo vodko, pomešano v gostem
               soku. V kolikor bi veljala prepoved vstopa po 24. uri v ta lokal, bi mi oblast s tem
               zelo olajšala delo pri preprečevanju razvade pitja v starosti, ko je punca za to
               najbolj dovzetna."</q></p>
            </sp>
            <sp who="SDZ4:KlavoraVasja">

               <speaker>PODPREDSEDNIK MAG. VASJA KLAVORA:</speaker>

               <p>Hvala lepa. Besedo ima gospod Anton Kokalj.</p>
            </sp>
            <sp who="SDZ4:KokaljAnton">

               <speaker>ANTON KOKALJ:</speaker>

               <p>Spoštovane kolegice in kolegici! Seveda, razprava ni dialog, ker pač ni namen
               vloženih amandmajev, predvsem s strani Liberalne demokracije, da bi bil to dialog.
               Gre pač zopet za uporabo ene od vsebin za to, da se pač sedanji hrup in seveda zavaja
               ljudi, kaj pravzaprav je vsebina tega zakona in tudi spornega 21. člena.</p>
               <p>Glede na razpravo vseeno mislim, da je prav, da povem, da pričakujem od kolegov
               poslancev vsaj toliko zaupanja, kot da oni pričakujejo od nas do staršev in otrok in
               da nam pustijo, da imamo svoje prepričanje in naj nam ne solijo pameti. Začel bi
               mogoče pri oceni, da po eni strani smo starši tisti, ki bi seveda morali vzgojiti
               otroke tako, da niso potrebne nobene omejitve - iz razprave to sledi. Gospod Petek se
               je prej pohvalil, da mu je to uspelo, jaz mu čestitam. Jaz ne vem, če bo meni uspelo.
               Vem pa, da se je nekdo sistematično v preteklih letih trudil, da je naše otroke
               osvobajal starševstva in naših pogledov na vzgojo. To je bilo in se še izvaja skozi
               pedagoški proces. Bom navedel konkretne primere. Jaz imam doma navado, da gredo
               otroci ustrezne starosti spat ob 21.30 uri. Pač mislim, da je to zdravo in da je tako
               prav. Vendar zakonodajalec je uvedel v program dela osnovnih šol, seveda tabore, ki
               jih ni malo, vendar seveda ti niso uradno obvezni, čeprav so sofinancirani, seveda to
               je, bom rekel, prikrita stimulacija, da postane taka vsebina obvezna. Kdo na šoli se
               bo branil dodatnega denarja in ne bo organiziral tabora? Na tem taboru je pa
               zanimivo, seveda nikogar ne zanima, kakšen je moj vzgojni princip do mojega otroka,
               učitelj oziroma vzgojitelj si vzame pravico, da moje meje podira, in to se v praksi
               dogaja. V imenu koga - ne vem. Sam kot starš seveda v tem sistemu, predvsem v
               preteklem, nisem imel nobenega vpliva: ne kot župan, ne kot učitelj, ne kot starš.
               Sistem, kot sem že večkrat povedal, je bil herbetično zaprt in voden centralno od
               ministra navzdol. Sedaj se ta zadeva, hvala bogu, malo spreminja. Seveda, to je bila
               virtualna demokracija, ki jo je vodil minister z osebno, s priimkom in imenom.</p>
               <p>Druga zadeva, pravice otrok v šolah. Pravice otrok v šolah so praktično neomejene.
               Danes se učitelji ukvarjajo predvsem s skrbjo in z energijo, kako pisati postopke, da
               lahko nekoga kaznujejo, če se pač ne drži pravil in reda. Primer domžalske šole je
               slučajno ušel, ampak jaz vam povem, v 50% šol v Sloveniji ima vsaj eden učitelj take
               probleme. Ampak, seveda, bivša šolska oblast nikoli ni prevzela odgovornosti za tako
               stanje, nikoli in tudi ne pričakujem, da bo. Vse to prispeva k razmišljanju
               mladostnikov takrat, ko starši in ko družina ne more več vplivati na razmišljanje in
               tudi obnašanje. Vam bom povedal primer, kako - očitno je tudi to navodilo ali pa
               privzgojeno vodstvom šol - kako delujejo otroški parlamenti. Enkrat sem bil kot župan
               povabljen na en otroški parlament in sem eno uro poslušal iz vseh razredov samo to,
               katere pravice so otrokom kršene, samo to! Kakšni so problemi! Pogrešal sem pa, kar
               bi se seveda za zrelo vzgojo spodobilo, tudi predloge za rešitev problemov in ko sem
               samo enkrat predlagal eno samo rešitev, ki so jo otroci sprejeli z glasovanjem, od
               takrat nisem bil več povabljen na šolski parlament. Jaz imam pač drugo razlago. Če
               otroci vedo samo za svoje pravice in če je to sistematično skozi pedagoški sistem
               vpeljano, kar pa je bilo vpeljano, potem pa se ne moremo čuditi in ne moremo
               obstojati staršev, da je situacija mnogokrat taka, kot je. Ne bi rad posploševal.
               Mnogo mladih, ki sem jih tudi sam učil, mislim, da imajo zelo izdelane kriterije,
               imajo mero in večina mladine po moji oceni je zdrave, ampak gre pa za tiste primere,
               ki potem dejansko zaidejo na stranpota.</p>
               <p>Sedaj pa še načelno okoli filozofiranja o tem, kako se krši s tem ali bom rekel, se
               spodbuja nezaupanje v naše državljanke in državljane, če se postavlja neke omejitve.
               S strani Liberalne demokracije smo pogosto slišali, da edini princip omejevanja je
               samoomejevanje. Zrel človek se zna samoomejevati in tudi velikokrat slišimo
               moraliziranje z druge strani, kako naj se tudi mi samoomejujemo, vendar hkrati s tem
               je zanimivo, da je bilo v prejšnjem mandatu sprejeto kar nekaj zakonodaj, ki so
               izredno restriktivne. Recimo, točenje alkohola. Danes smo slišali v razpravi, da bi
               se to moralo izvajati. Zakaj pa niste izvajali? <gap n="..."/><stage xml:id="Redna-18-2006-06-22.stage6">/Oglašanje iz klopi./</stage> Ja, očitno
               niste. Če bi izvajali, danes mi ne bi stali za takim 21. členom! Mogoče si se ti
               samoomejeval, vse priznanje! <gap n="..."/><stage xml:id="Redna-18-2006-06-22.stage7">/Oglašanje iz klopi./</stage> Mislim, da je zelo nekorektno
               iz enega člena, ki eno omejitev postavlja na zakonodajni ravni, samo zato, ker je
               situacija v Sloveniji zaskrbljujoča. Če kdo pravi, da je uživanje alkohola med
               mladostniki v normalnih mejah danes v Sloveniji, naj to pove naglas. In če ste
               sprejeli zakon, zakaj ga niste izvajali? Zakaj ga niste izvajali? Danes tega 21.
               člena ne bi imeli v tem predlogu! Mi kot zakonodajna veja oblasti pa ne moremo
               drugega, kot da predlagamo izboljšanje zakonodaje. To je majhna omejitev, ki bo
               pomagala staršem pri tistih otrocih, ki jih je na nek način tudi država pomagala na
               nek način speljati v napačne okvire. Razložil sem pa prej, kako.</p>
               <p>Sprašujem še nekaj. Zakaj, če je samoomejevanje in če je zrelost posameznika in če je
               napadena s tem členom, bom rekel, neka svoboda posameznika, zakaj ste v prejšnjem
               mandatu sprejemali zakonodajo, ki je zaostrovala kaznovanje v cestnem prometu. Zakaj?
               Ni potrebe, po vaši filozofiji je ni. Vsi smo zreli, vsi se znamo samoomejevati in je
               škoda sprejemati takšne zakone. S tem posegamo v svobodo in zato bi lep prosil, da se
               neha to zavajanje in ta demagogija, da je ta člen, ki poskuša pomagati staršem v zelo
               majhni meri sedaj <q>"hora legalis"</q>, kratenje osebne svobode in še podobne neumnosti.
               Prevzemite odgovornost za vladanje v preteklih letih in poglejte, kakšna je
               situacija, in prevzemite del odgovornosti za to situacijo, v kateri se danes starši
               in otroci nahajamo.</p>
            </sp>
            <sp who="SDZ4:KlavoraVasja">

               <speaker>PODPREDSEDNIK MAG. VASJA KLAVORA:</speaker>

               <p>Bi prosil za mir! Nihče nima besede. Gospod dr. Gaber, želite? Prosim mir!</p>
            </sp>
            <sp who="SDZ4:GaberSlavko">

               <speaker>DR. SLAVKO GABER:</speaker>

               <p>Gospod podpredsednik, prosil bi vas, če lahko vsaj poskušate držati razpravo znotraj
               teme. Očitno je, da nekateri res potrebujejo zakone, ker lastnih besed, lastnih misli
               ne obvladajo zato da bi urejale stvari namesto njih. Jaz pričakujem, da bomo tukaj v
               parlamentu diskutirali o temi. Sam vem, da je bil zlorabljen poslovnik in to na
               veliko. Prosil bi vas, če lahko pazite, da bo razprava ostala znotraj meja
               zakona.</p>
            </sp>
            <sp who="SDZ4:KlavoraVasja">

               <speaker>PODPREDSEDNIK MAG. VASJA KLAVORA:</speaker>

               <p>Hvala lepa. Besedo ima gospa mag. Potrata. Prosim.</p>
            </sp>
            <sp who="SDZ4:PotrataMajda">

               <speaker>MAG. MAJDA POTRATA:</speaker>

               <p>Hvala za besedo, gospod podpredsednik. No, v razpravi je bilo mogoče slišati, da ne
               ponujamo drugačnih rešitev, pa so prava vešči poslanci spregledati, da Socialni
               demokrati ponujamo rešitev. 21. člen je v besedilu, v kakršnem je bil sprejet na
               plenarnem zasedanju državnega zbora, notranje nekonsistenten. To je namreč zakon, ki
               govori o javnem redu in miru, mi pa kar naenkrat v 21. členu dobimo podnaslov člena,
               ki govori <q>"red in varstvo mladoletnikov v gostinskih obratih in na prireditvah"</q>. In v
               odstavku, ki govori o tem, da mora odgovorna oseba kršitev javnega reda in miru
               naznaniti, sledijo odstavki, ki gredo eni sami misli v prid, namreč tej misli, da
               osebe, mlajše od 16-ih let, brez spremstva staršev v lokalih, kjer točijo alkohol, ne
               smejo vstopiti med 24. in 5. uro zjutraj. Vnašajo docela novo prvino, ki je prej ta
               člen ni imel in ni argumentirana. Zakaj ni argumentirana? Socialni demokrati namreč
               mislimo, da je v sprejeti, v veljavni zakonodaji dovolj možnosti za to, da se
               negativni vplivi lahko z izvrševanjem dosedanje zakonodaje zajezijo. Na lokalni
               skupnosti je, da določi obratovalni čas posameznih lokalov, kar pomeni, da če lokalna
               skupnost v skladu s svojimi krajevnimi običaji ugotovi, da je nekaj motečega v okolju
               pri delovanju tistega lokala -, recimo, v Mariboru smo imeli nek zelo hrupen disko,
               pa je lokalna skupnost lahko o obratovalnem času odločala -, lahko lokalna skupnost,
               denimo občinski svet in župan, spremenijo odlok o obratovanju tistega lokala in naj
               tisti, ki predstavljajo oblast, prevzamejo tudi odgovornost za to, kar se v lokalnem
               okolju dogaja. To je prvi pomislek, ki govori v prid tega, da je treba nadaljevanje
               po prvem odstavku v tem členu črtati.</p>
               <p>In zdaj grem k drugi stvari. V zakonu o omejevanju porabe alkohola je starostna meja,
               do katere je prepovedano točiti osebam alkohol, postavljena na 18 let ne na 16 let.
               Jaz se torej skupaj s Socialnimi demokrati prizadevam za to, da se uresničuje zakon o
               omejevanju uporabe alkohola in se prepove prodaja in ponujanje alkohola osebam,
               mlajšim od 18 let, ne od 16-ih let. To je smisel našega dopolnila.</p>
               <p>Jaz zlahka prevzemam nase odločanje o omejitvi tega, zaradi tega, ker poznam podatke
               o kvarnih posledicah prezgodnjega uživanja alkohola, ampak vprašajmo se pošteno,
               zakaj pa se pri nas soočamo s tako pogostim zgodnjim uživanjem alkohola. Sem bila na
               okrogli mizi, kjer so strokovnjaki za ugotavljanje posledic uživanja alkohola
               pojasnjevali, kako škodljive so te posledice in kako se s staršev prenašajo na
               otroke, koliko generacij je zaznamovanih s prekomernim uživanjem alkohola.</p>
               <p>Res so starši odgovorni za to, kako se mladostniki vedejo. Jaz nisem zagovornica
               determinizma, ampak dejstvo je, da tako kot pri družinskem nasilju lahko ugotavljamo,
               da otrok z izkušnjo nasilja pogosto te vzorce prenaša tudi na svoje okolje, pogosto
               je tudi pri uživanju alkohola tako.</p>
               <p>Prelahko je, da skušamo sedaj odgovornost za uživanje alkohola pripisati šoli, državi
               in vsem drugim. Potrebno je res začeti v okolju, kjer je mogoče najti vedenjske
               vzorce in razmisliti o tem, ali mladostniki ne posnemajo teh vedenjskih vzorcev. Na
               starših je, da sami prevzamejo odgovornost za to. Jaz težko grem mimo tega, da je
               bilo tukaj prej učiteljem in šoli pripisano toliko kvarnega. Težko usklajujem to s
               tem, da je bila cela volilna propaganda usmerjena v sproščeno Slovenijo, da je bila
               zahteva ne vem kolikokrat ponovljena o sproščeni šoli in da je bilo šoli očitano, da
               povzroča stresnost, da povzroča tekmovalnost in ne vem kaj še vse. Sedaj pa je
               videti, da je šola odgovorna še za nekatere deviacije, za katere bi bili v prvi vrsti
               lahko najprej pozorni starši in bi jih lahko v okviru svojih pristojnosti ustavno
               zagotovljenih tudi omejili in preprečili. Zato bi lahko rekla, da me pušča odločitev
               vlade, da podpre naš amandma, ne pa tudi spremembe podnaslova, nekoliko v dvomih, kaj
               je vlada v našem amandmaju prebrala in kaj mislite drugi. Jaz upam, da je vlada
               prebrala tisto, kar smo ji želeli povedati. Namreč to, da je tako omejevanje in tako
               oblikovanje člena, kakršen je bil sprejet na seji državnega zbora, za Socialne
               demokrate nesprejemljiv.</p>
               <p>Zaradi tega - ker posebej poudarjam, člen govori o odgovornosti uradne osebe za
               prijavo kršitve javnega reda in miru. V tem primeru bi pa odgovorna oseba najprej
               sama sebe morala prijaviti, če dovoli točenje, pa ponujanje alkohola osebi, mlajši od
               16 let, ne pa stvari postavljati v čisto drugačen kontekst. Treba je - še enkrat
               poudarjam - poskrbeti za izvajanje veljavne zakonodaje in se potem lotiti takih
               posegov v zakonodajo, kot je vpeljevanje <q>"hora legalisa"</q>.</p>
               <p>Ja, kaj pa je to drugega kot <q>"hora legalis"</q>, če mladostniki do 16. leta ne smejo, kot
               tu govori, po dvanajsti uri. Jaz se pa vprašam, če ste že bili rigorozni in če ste že
               bili dosledni, zakaj po dvanajsti uri? Ali se je pred dvanajsto uro nemogoče v
               lokalu, v katerem ponujajo alkohol, pa tudi v spremstvu staršev napiti, da tako
               rečem? Kaj pa, če se to zgodi kljub spremstvu staršev, ko mora kdo od staršev ali
               spremljevalcev kam za trenutek, takrat je pa mladostnik sam, na mizi pa je pijača.
               Kaj se bo pa takrat zgodilo? Tako da se mi zdi nedopustno, v resnici nedopustno
               katastrofalno stanje na slovenskih cestah primerjati z nekaterimi drugimi rečmi in
               reči, zakaj zaostrovati kazni. Ampak, oprostite, kazni v zakonu o varnosti v cestnem
               prometu so predvidene za polnoletne osebe, zaradi tega, ker polnoletne osebe imajo
               vozniško dovoljenje in polnoletne osebe, ne samo, da sebi škodujejo s tem, ko kršijo
               te predpise, ampak ogrožajo tudi druge. In zato je treba tam kazni zaostriti. Mislim
               pa, da bi vsaki starši morali vedeti, da je za mladostnika škodljivo, če ponočuje.
               Hvala.</p>
            </sp>
            <sp who="SDZ4:KlavoraVasja">

               <speaker>PODPREDSEDNIK MAG. VASJA KLAVORA:</speaker>

               <p>Besedo ima gospod Alojz Sok. Prosim.</p>
            </sp>
            <sp who="SDZ4:SokAlojz">

               <speaker>ALOJZ SOK:</speaker>

               <p>Hvala lepa za besedo, spoštovani predsedujoči. Kolegice poslanke in kolegi poslanci!
               Ker je tudi Nova Slovenija bila sopredlagateljica te rešitve v zakonu, bi rad ob tem
               povedal, da pravzaprav ne gre za <q>"hora legalis"</q>, kar nekateri vztrajno ponavljate in
               želite, da se to v javnosti tudi na takšen način prime, da se to v javnosti na takšen
               način predstavi. To nikakor ni <q>"hora legalis"</q>.</p>
               <p>Torej, v zakonu je zapisano, da mladi, mlajši od 16 let, po 24.00 uri ne smejo v
               lokale, kjer se toči alkohol. Če vi, gospa Potrata, mislite, da je to <q>"hora legalis"</q>,
               lahko tako mislite, lahko tako govorite, kot ste včeraj tukaj o študentskem delu, ko
               ste govorili vse sorte, da ne rečem kaj. Ko smo poslanci odhajali iz te hiše, so nas
               ti isti mladi, ki ste jih pred tem <q>"šuntali"</q> tukaj v tem prostoru, zunaj zmerjali s
               fašisti. Torej, to je vrednostna orientacija danes. To je tisto, kar je danes, bi
               rekel, prevladujoči vzorec v tej državi. Ne vzgajajo samo starši. Starši so prvi
               vzgojitelji, ampak vzgajamo vsi skupaj velik del časa. Več kot s starši, pa danes
               otroci preživijo v šolah. Ampak, tej šoli je bilo odvzeto v tem času marsikaj pod
               ministrom Gabrom.</p>
               <p>Različni pravilniki so se napisali, učenci vedo, kaj so njihove pravice. V naprej se
               mora najaviti, kdaj bo vprašan, skoraj se morajo vprašanja vnaprej postaviti. Če dobi
               slabo oceno, se mora zagovarjati pred učiteljem, ki je to storil pred ravnatelji,
               pred starši in še kaj. Torej, jaz samo upam, da bomo v tem času tudi na tem področju
               kaj naredili.</p>
               <p>Gospa Potrata, prosim, jaz vam nisem govoril, da lažete, tako da tudi vi ohranite te
               razne kvalifikacije, ki jih trosite.</p>
               <p>Glejte, ob tem kar se je zgodilo pred tem barom Lipa, to je nekaj, zaradi česar je
               potrebno v tej državi reagirati. Jaz sicer nisem nikoli videl, nekega poročila o tem
               kakšnaje bila starost mladine, ki je bila tam, sem pa lahko prebral za starost tistih
               žrtev, ki so nastradale. In če bi vsaj iz tega, bi rekel, da je tam bil velik del teh
               mladih, mlajših od 16 let. Danes vsi vemo, da se mladi, že preden gredo v disko, že
               doma pripravijo na to. Ne bom razlagal, kako se pripravljajo, saj vsi imamo
               najstnike, pa jih lahko vidimo.</p>
               <p>In če smo vsaj nekaj v tej smeri s tem storili, da se mladi ne bodo mogli pojavljati
               v lokalih po 24. uri, potem smo storili veliko. Zato je bila tudi Nova Slovenija
               sopredlagatelj tega amandmaja. Se pač diski ne bodo odpirali ob 11. zvečer pa do
               poznih jutranjih ur, naj se diski za to kategorijo mladih, ne vem - odprejo prej.
               Pravite, da se mladi lahko tudi prej srečajo in uživajo alkohol. Seveda lahko, ampak
               pri nas na Štajerskem velja tisti rek, da noč ima svojo moč. Vse, kar se zgodi
               takšnega, se najrajši in največkrat dogaja ponoči. Mi upamo, da bomo s tem zakonom
               pomagali staršem, ker so velikokrat tudi starši žrtve svojih otrok, ker jih enostavno
               zaradi somišljenikov in pa enakega mišljenja v svoji družbi, kjer se gibljejo,
               pravzaprav postavijo pred dejstvo, moram iti ali pa bo to in to. Torej to bo en
               pripomoček, da bodo starši rekli: <q>"Veš kaj, saj lahko greš, samo ob polnoči pa moraš
               biti doma, ker si še toliko star."</q></p>
               <p>Se pravi, ne smeš biti v lokalu, tam, kjer se toči alkohol in smo s tem na nek način
               zavarovali, torej za nekakšne verige naj gre. Tako, kot je govoril naš kolega Rezman.
               Ne vem, kje je v tem zakonu kaj o kakšnih verigah. Razumem pa, da, recimo, naše
               babice in dedki bi vnukom želeli vse najboljše in jim pomagali na različne načine.
               Ampak, ne vem, če bi ravno z zagovarjanjem na takšen način, kot je to počel gospod
               Rezman, poslanec DeSUS-a, če jim na takšen način pomagajo. Hvala lepa.</p>
            </sp>
            <sp who="SDZ4:KlavoraVasja">

               <speaker>PODPREDSEDNIK MAG. VASJA KLAVORA:</speaker>

               <p>Besedo ima gospod Mitja Ljubeljšek. Se odpovedujete. Predstavnik vlade, želite
               besedo? Prosim. Želite besedo morda? Ne, hvala. Zaključujem razpravo o predlogu
               zakona v celoti.</p>
               <p>Prehajamo na razpravo o členih in vloženih amandmajih, ki jo bomo vodili na podlagi
               pregleda amandmajev z dne, 21.6.2006. V razpravo dajem 21. člen in amandma poslanske
               skupine Socialnih demokratov, amandma poslanske skupine LDS, amandma poslanske
               skupine DeSUS ter amandma poslanskih skupin SDS, NSi in SLS. Kdo želi besedo? Gospod
               dr. Gantar, izvolite.</p>
            </sp>
            <sp who="SDZ4:GantarPavel">

               <speaker>DR. PAVEL GANTAR:</speaker>

               <p>Hvala lepa. Bom poskušal biti kratek. Predvsem imamo tukaj, kot smo rekli, res štiri
               amandmaje. Prvi trije amandmaji pravzaprav govorijo o istem. To nespodobno rešitev,
               ki ste dali s <q>"horo legalis"</q>, umikajo na takšen in drugačen način ven. Upam, da je
               jasno, da ta amandma podpiram. Te amandmaje podpiram. Katerikoli bi že bil
               izglasovan, bo enako dobro, in sicer v zakonu, pri katerem imam veliko problemov. Pač
               pa bi rad rekel nekaj besed o četrtem amandmaju, ki so ga vložile tri koalicijske
               stranke. Ta še dodatno pravzaprav zaostruje zadeve in pravi, da se sme v gostinskem
               obratu od vsake osebe, za katere domneva, da ne izpolnjuje pogojev - mimogrede,
               beseda vsake je preveč, da jo identificira, da izkaže svojo starost z javno listino,
               na podlagi katere se ugotavlja identitete.</p>
               <p>Najprej, torej pomeni, da bodo identiteto ugotavljali vratarji na vhodu. Drugič, kdo
               so ti vratarji, kaj lahko s temi podatki pravzaprav počnejo? Tretjič, ne izpolnjujejo
               pogojev za vstop v lokal. Kaj to pomeni? To pomeni: teh pogojev ali še kakšnih
               drugih? Katerih pogojev, če se malo pohecam? Recimo, da pogojev žene, kaj jaz vem,
               žena ne dovoli vstopa v lokal, ne izpolnjuješ pogoje itn. Torej jaz že vem, kaj sem
               hotel napisati, ampak to, kar so napisali, je tako šlampasto, če smem reči, da bo
               povzročilo celo vrsto dodatnih problemov in težav. Navsezadnje, iz tega lahko sledi
               celo, čudi me, da tega niso napisali, celo javni register vstopov v lokal, ki je
               javna listina, javni dokument. Jaz ne vem, kaj vam je.</p>
               <p>Res ne vem, kaj vam je, da greste tako daleč, da neke popolnoma civilne privat
               zadeve, politika je tu, država je tu, tu ljudje živijo svoje življenje, vi se pa
               vtikate v čisto vsako stvar. Malo se je treba zamisliti v to, da ne morete čisto
               povsod vtakniti svojega prsta, če smem tako reči.</p>
               <p>In drugič to, da ni <q>"hora legalis"</q>. Eden od poslancev je to omenjal. Ne vem, ljudje
               niso neumni. Ne gre samo za to, da mi govorimo, da je to <q>"hora legalis"</q> opozicijske
               stranke. Novinarji govorijo, dijaki govorijo. Vsi vedo, da je to <q>"hora legalis"</q>, da
               je to, kar je notri, napisano klasična, tipična definicija <q>"hora legalis"</q>. In ne
               govoriti, da je belo, ne vem, vijoličasto, če je dejansko belo. Ne bodo vam verjeli.
               Nemogoče je, da preprečujete nekaj, kar preprosto ni res in kar vsi drugi vedo, da ni
               res in vedo, zakaj vi to počenjate.</p>
               <p>In hkrati še to, samo en stavek, kratek. Namreč, kaj pa je dovoljeno? Prej sem to
               pozabil omeniti. Otroci v spremstvu staršev. Marsikdo od nas, od vas je bil in še bo
               na kakšni gasilski veselici. In marsikdo od vas ali pa vsak od vas, vključno z menoj
               sem to že doživel in videl ob treh ponoči, neprespane, zdolgočasene, malo objokane
               otroke, ki staršem govorijo: Ata pojdimo domov! Ne, počakaj, da še tole spijem! To pa
               je spremstvo, obisk v lokalih v spremstvu staršev, to pa je v redu. S temi rešitvami
               ste naredili absurde. Jaz sem jih videl precej. S temi rešitvami ste postavili
               absurde. Zakaj absurde? Zato, ker se vtikate v stvari, v katere se nimate kaj
               vtikati, država se nima kaj vtikati. In to je slabo, zato še enkrat predlagam, da
               vendarle podprete enega od teh treh amandmajev.</p>
               <p>Samo še stavek bi rekel kolegu Jerovšku, če mu ni všeč slika Majde Širca v časopisu
               in slika študentskih demonstracij, jaz imam škarje, naj si jo izreže. Ampak glede na
               to, kako vladate, bo treba tudi v Delu, ki je čedalje bolj vaš, čedalje več člankov
               in čedalje več slik izrezati. Hvala lepa.</p>
            </sp>
            <sp who="SDZ4:KlavoraVasja">

               <speaker>PODPREDSEDNIK MAG. VASJA KLAVORA:</speaker>

               <p>Besedo ima gospod dr. Gaber.</p>
            </sp>
            <sp who="SDZ4:GaberSlavko">

               <speaker>DR. SLAVKO GABER:</speaker>

               <p>Najlepša hvala, gospod podpredsednik! Tudi sam bom podprl dopolnila, ki so vložena.
               Razlog je morda rahlo bolj kompleksen, kot se zdi na prvi pogled. Jaz se zavedam, da
               je vzgojna problematika zelo zapletena problematika, ne samo v tej državi. Nismo mi
               edina država, ki ima težave na tem področju. Teh težav je dosti, povsod pa ostanemo
               samo pri Evropi, povsod po Evropi. Tisto, o čemer bi se pri tem morali pogovarjati,
               je, kako se te problematike lotimo. Ene napake ne smemo storiti, namreč te, da sejemo
               iluzije o tem, kako bomo z zakonskimi normami ta vprašanja na prelahek način
               razrešili. Če bi se mi pogovarjali o tem, kako narediti več mladinskih centrov, če bi
               se pogovarjali o tem, kako povečati odgovornost mladih, zato da neki tak prostor
               obvladajo, da v njem živijo, da v njem najdejo svoj smisel, potem bi bil to pravi
               pogovor, bil bi zelo zapleten, ne bi zadoščalo dobesedno lagati, da so v pravilnikih
               zapisane samo pravice, ker so seveda zapisane dolžnosti najmanj v enakem obsegu.</p>
               <p>Ampak, ker je to bistveno težje kot zapisati v zakon, da se po tisti in tisti uri ne
               sme vstopiti v tisti lokal, mi od tega bežimo, zato raje poenostavimo to
               problematiko. Poglejte, kaj počnemo.</p>
               <p>Kolega Gantar je prej govoril, da bo sedaj povsem v redu. Takšne situacije imamo,
               gospode in gospodje v tej državi. Tam, kjer starši ne zmorejo, so dveh vrst. Eni
               iskreno ne zmorejo in se trudijo in ne vedo kako, drugim ni mar. Po kakšnega od
               takšnih očetov je doslej že hodil sin, ker ga je pošiljala mama, da ga naj že
               pripelje iz gostilne domov in edino, kar mu boste sedaj preprečili, je to, da bo
               seveda po takega lahko šel ali pa bosta skupaj tam lahko v tej gostilni.</p>
               <p>Če bi bili dosledni, bi morali povedati, da otroci po tisti uri tam sploh biti ne
               smejo. To bi bila neka logika, ker ob vodstvu kakšnega od neodgovornih staršev biti v
               druščini, ki je zelo čudna, je sedaj namreč dovoljeno po tem zapisu. Je pa enako
               kvarno. Mislim, da bolj kvarno, kot biti tam sam. Ampak, poanta je kje drugje. Mi
               sejemo iluzije, da bo ta zakon pomagal staršem. Ne, ta zakon predvsem nam premaga
               odgovornost z lastnih ramen prestaviti na neko določbo v nekem členu zakona.</p>
               <p>Mi namreč verjamemo, da nekdo v lokalu, ki ni spoštoval 7. člena nekega drugega
               zakona, zakona o omejevanju uporabe alkohola, ki jasno pravi: <q>"Prepovedana je prodaja
               in ponudba alkoholnih pijač in pijač, ki so jim dodane alkoholne pijače osebam
               mlajšim od 18, mlajšim od 18 ne od 16, je prepovedano točiti alkohol."</q> Ta isti
               lastnik lokala, ki ne spoštuje tega člena, bo pa osebo, mlajšo od 16 let, napodil iz
               lokala - to namreč implicira vaš zakon, vaš člen, v primeru, da naj bi funkcioniral.
               Ne, gospe in gospodje, če ne upošteva 7. člena veljavnega zakona, tudi tega novega
               člena ne bo upošteval, zakaj pa bi ga. Če pa ga upošteva, potem pa ni potrebe za ta
               nov, dodaten člen. Gospod Kovačič ima prav, ko pravi, da mora država prevzeti nase
               del odgovornosti in nekaj prepovedi vzpostaviti. Ampak država je to odgovornost že
               prevzela, tu je zelo jasno zapisana ta prepoved.</p>
               <p>Sedaj bi morali prevzeti pomemben del odgovornosti nase mi kot starši. To je težko. S
               tem zakonom pa si zatiskamo oči. To veste tudi vi. Kaj se bo zgodilo? Po deveti uri
               ni mogoče več kupiti - mislim, da po deveti - alkoholnih pijač<gap n="..."/> <stage xml:id="Redna-18-2006-06-22.stage8">/Oglašanje iz
               ozadja./</stage> Ja, po deveti uri. Torej, ni mogoče kupiti več alkoholnih pijač. Sedaj se po
               neki uri ne bo smelo več iti v lokal, kupila se bo pijača torej zgodaj, po možnosti
               se bodo cele <q>"gajbe"</q> nosile v parke in na določena mesta in tam bo veselo rajanje. V
               sivo cono tiščimo problem, ki ga imamo.</p>
               <p>Moja poanta je preprosta: vzgojna problematika je zelo resna; tovrsten način
               reševanja ni nič drugega kot lepodušništvo tistih, ki podpirajo tovrstne člene - sebi
               operemo roke, da ne bomo pa ničesar prispevali k temu, da bi bilo kaj bolje na tem
               področju, je pa seveda tudi drugo dejstvo.</p>
            </sp>
            <sp who="SDZ4:KlavoraVasja">

               <speaker>PODPREDSEDNIK MAG. VASJA KLAVORA:</speaker>

               <p>Besedo ima gospod Josip Bajc. Prosim.</p>
            </sp>
            <sp who="SDZ4:BajcJosip">

               <speaker>JOSIP BAJC:</speaker>

               <p>Hvala, gospod predsednik. Kolegice in kolegi! Začel bi s tem, s čimer je kolega Gaber
               končal, ko je rekel, da gre za dušebrižništvo. Delno tudi, vendar, ali pri
               sprejemanju in obravnavi zakona o prepovedi prodaje alkoholnih pijač ni šlo za
               dušebrižništvo? Ali pri prepovedi prodaje tobačnih izdelkov ni šlo za dušebrižništvo?
               Pa da ne bi naštel še katerega od zakonov, na primer, zakon o opravljanju vozniških
               izpitov, ko je tudi država postavila neko leto in je rekla, zakaj pa ne bi pri nas
               spremenili zakona tako kot v Ameriki, da bi lahko 16-letniki opravljali vozniške
               izpite. Država se je odločila in je rekla, 18-letniki bodo opravljali vozniške
               izpite.</p>
               <p>Drugo, kar bi rekel kolegu Gantarju. Ne vem, kje ste bili, ko je Keber predlagal svoj
               zakon, ki še zmeraj velja in pri katerega obrazložitvi in utemeljitvi je uporabljal
               nespodobnosti tega četrtega amandmaja k temu členu, takrat. Pa da ste rekli: Ja, na
               kakšen način pa bo trgovka kontrolirala, ali je nekdo star 18 ali manj let ali nad 18
               let? Ali pa, ko v tem zakonu, kolega Gantar, piše, da je tudi polnoletni osebi
               prepovedano prodati alkoholno pijačo, če je domnevati, da bo le-to ponudila
               mladoletniku. Ne vem, kje smo bili ali pa kje ste bili, ko so se te določbe
               oblikovale, in na kakšen način je možno te določbe kontrolirati.</p>
               <p>Tretje, kolega Gaber. Mislim, upam, da se vam je zareklo, kot ste omenili, da bodo pa
               mladoletniki pred deveto uro kupili cele gajbe alkoholne pijače. Ja kje pa je potem,
               ali nimamo zakona, ki pravi, da se ne sme to prodajati mladoletnim osebam in tudi
               polnoletnim osebam itn.?</p>
               <p>Se pravi, ni problem v omejevanju ali neomejevanju. Jaz lahko osebno ocenim, da je
               problem v nadzoru nad izvajanjem zakonodaje. Pri konkrektnemu amandmaju, četrtemu
               amandmaju, ki smo ga podpisale tri koalicijske stranke. Pa samo še to. Če bo zaradi
               te določbe 5% manj pijančevanja. Jaz sem za to, da se ta amandma podpre in ga bom
               podprl.</p>
               <p>Drugo. S sprejetjem tega amandmaja omogočimo lastniku lokala ali pa organizatorju
               prireditve, da njegov natakar, njegov trgovec, njegov ne vem kdo, ne pride sploh v
               skušnjo, da bi kršil že nekoč sprejete zakone in v tej državi, ki veljajo. Da pa ne
               gre za <q>"hora legalis"</q>. In če se boste spomnili, kolegice in kolegi, ko sem pri prvi
               obravnavi tega zakona utemeljeval, na državi in nas pa je, da bodo mladi - tukaj se
               strinjam s kolegom Gabrom, da je potrebno pa postoriti marsikaj drugega - enako
               zabavali tudi na prireditvah, kjer se ne bodo točile alkoholne pijače in ki se bodo
               odvijale tudi po 24. uri. Zaradi tega tudi osebno menim, da ne gre za klasično hora
               legalis, kot smo jo imeli nekoč. In če smo hoteli priti v dijaški dom recimo po
               deseti uri, je to bilo možno. Vsaj nekateri so to uporabljali samo po odtočnih ceveh
               od žlebov, odtočnih cevi za meteorno vodo. Še enkrat osebno in tudi poslanska skupina
               Slovenske ljudske stranke bo podprla 4. amandma k temu členu.</p>
            </sp>
            <sp who="SDZ4:KlavoraVasja">

               <speaker>PODPREDSEDNIK MAG. VASJA KLAVORA:</speaker>

               <p>Replika dr. Gaber. Prosim.</p>
            </sp>
            <sp who="SDZ4:GaberSlavko">

               <speaker>DR. SLAVKO GABER:</speaker>

               <p>Najlepša hvala. Nisem govoril o dušebrižništvu, govoril sem o lepodušništvu. To je
               zelo pomembna razlika. Oprati si roke pri nečem je drug posel kot dušebrižništvo.
               Ampak to, kar se ne razumemo, je, da mi že imamo zelo resne omejitve. Ne potrebujemo
               novih. Potrebujemo predvsem uresničevanje zakonov. Če namesto, da bi pravila
               upoštevali, delamo nova in nova, potem ne pripomoremo k temu, da bi situacija bila
               boljša.</p>
            </sp>
            <sp who="SDZ4:KlavoraVasja">

               <speaker>PODPREDSEDNIK MAG. VASJA KLAVORA:</speaker>

               <p>Besedo ima gospod Terčon. Prosim.</p>
            </sp>
            <sp who="SDZ4:TerčonDavorin">

               <speaker>DAVORIN TERČON:</speaker>

               <p>Hvala, gospod podpredsednik. Torej jaz mislim, da gre pri tem vašem vztrajanju, pri
               teh določbah predvsem za dve stvari. Eno je globoko nezaupanje do vloge družine.
               Drugo je globoko nezaupanje do mlajših generacij. Med nami je res velika razlika.
               Medtem ko bi nekateri radi spravili 16-letnike celo na volitve in državni zbor, bi
               drugi očitno te 16-letnike pregnali radi tudi iz lokalov. To je dejstvo.</p>
               <p>Še bolj bode v oči, zakaj takšno nezaupanje do vloge družine in staršev, posebno, ko
               je na oblasti vladajoča koalicija, ki je osnovni postulat, vsaj trdi tako, družina.
               Jaz se sprašujem, ker se človek vedno zgleduje po sebi: Ali je pri vas družina
               odpovedala, da ji ne zaupate, da kličete državo na pomoč, čeprav istočasno prisegate
               nanjo, ali kaj je vzrok za te določbe, ki jih skušate na vsak način uveljaviti?</p>
               <p>Jaz se sicer strinjam s kolegom Bajcem, da je bila pri zakonu, ki omejuje uživanje in
               oglaševanje alkoholnih pijač, Kebrovem zakonu, kot je rekel, storjena kakšna napaka,
               ki bi jo mogoče kazalo popraviti. Pa moram povedati, da ste nam kar lepo pomagali pri
               sprejemu tega zakona kot koalicijski partner takrat. To je treba kar pošteno
               povedati. Kolega Gaber je rekel, da bi ta zakon očitno rad pomagal staršem, jaz tudi
               v celoti se ne bom strinjal z njim. Jaz mislim, da hoče pomagati otrokom, vsaj tako
               pravite, ampak jaz mislim, da jim predvsem škoduje, zato ker bodo v lokale lahko
               hodili samo v spremstvu staršev in opazovali starše, kako lahko tam pijejo. In se
               sprašujem, kolega Sok je omenil primer Lipe, očitno pod vtisom katere so nastale te
               določbe, tudi pod vtisom katere - kaj boste storili takrat, ko se bo na privatnem
               party-ju, ko se bo v strogo zaprti družbi mladoletnikov zgodil kakšen primer, ki bo
               ravno tako hud, kaj boste pa takrat storili?</p>
               <p>Trdite, O.K, je odpovedal sistem. S tem se tudi strinjamo. Imamo kontrolne službe, ki
               niso opravile vsega potrebnega. Zdaj ste vi na oblasti. Vi imate izvršno oblast.
               Storite to, popravite mehanizme, ne pa prihajati s takšnimi nemogočimi rešitvami. In
               na koncu koncev v lokalih so tudi mladoletniki vsaj pod minimalno kontrolo. Tam so
               redarske službe, tam so točaji, tam so polnoletni. V parku, v zaprtih prostorih, kjer
               bodo sami, ni popolnoma nobene kontrole. In kaj boste storili, če se bo zgodil kakšen
               tak primer? Ali se zavedate, da lahko date popotnico s tem zakonom, ko jih pehate v
               te sive cone, da se ravno to zgodi? Mogoče. Upam, da ne. Vas bom o tem kdaj tudi
               vprašal. In to, kar je omenil kolega Gantar, neki varnostniki v nekih lokalih bodo
               zdaj preverjali identiteto ljudi, ampak preverjali ne bodo identiteto samo
               mladoletnih. Oni bodo ocenjevali, tako zakon pravi, ocenjevali bodo po videzu. Mogoče
               eden mladosten bo dajal videz, da ni še polnoleten in oni bodo identificirali tudi
               polnoletne državljane. Torej, to je novo polje poseganja v neke pravice ljudi. Vse
               kar počnete, je popolnoma skregano z zdravo pametjo. Sigurno ne bo pomagalo popolnoma
               ničesar k tistemu, kar želite. Zakaj jemljete pa vlogo družine, na katero prisegate,
               pa si odgovorite sami.</p>
            </sp>
            <sp who="SDZ4:KlavoraVasja">

               <speaker>PODPREDSEDNIK MAG. VASJA KLAVORA:</speaker>

               <p>Hvala lepa. Prosim, gospod Bajc.</p>
            </sp>
            <sp who="SDZ4:BajcJosip">

               <speaker>JOSIP BAJC:</speaker>

               <p>Hvala, gospod predsednik. Jaz bi kolegu Terčonu povedal, da je sigurno hodil več po
               svetu in naj si pogleda, kako to urejujejo in regulirajo druge države. V analizi, ko
               so jo pripravile strokovne službe tega državnega zbora in ki ga imate na spletni
               strani državnega zbora, dajte si prebrati. Večina držav imajo, se opravičujem temu
               izrazu, <q>"drugače to urejeno"</q>. Tudi po deveti uri ne dovoljujejo celo 18 letnikom. Ene
               države imajo celo določbo, da 21 letnikom dovoljujejo po 24. uri v lokale. Na
               Švedskem pridete v hotel. Natakar, če bo po videzu ugotavljal, vas bo zaprosil za
               dokument, da se izkažete, da ste polnoleten, da vam bo postregel mizo, tudi ob
               devetih zvečer.</p>
            </sp>
            <sp who="SDZ4:KlavoraVasja">

               <speaker>PODPREDSEDNIK MAG. VASJA KLAVORA:</speaker>

               <p>Besedo ima gospod Drago Koren.</p>
            </sp>
            <sp who="SDZ4:KorenDrago">

               <speaker>DRAGO KOREN:</speaker>

               <p>Reči moram, da me žalosti ta razprava, ki se danes tukaj odvija. Imam občutek, da si
               enostavno nočemo prisluhniti drug drugemu. Ne vem, ali res mislite, ali to samo
               govorite, da ne razumete namen našega predloga omejitve mladoletnikom pod 16 letom
               vhod po 24. uri v lokale, kjer se toči alkohol? Ali res mislite, da naš predlog ni
               dobronameren. Enostavno res jaz te stvari ne morem razumeti. Pa bom rekel takole,
               tudi če je samo en primer v Sloveniji, ki bo na podlagi tega zakona preprečen, ena
               poškodba, ena, da ne rečem smrt, ni potrebno smrt.</p>
               <p>Razprava gospoda Terčona glede nezaupanja do vloge družine, bil sem zelo zelo
               začuden. Imam zelo veliko zaupanje v vlogo družine. Tam, kjer je družina takšna, kot
               naj bi bila, ko odigrajo starši svojo vlogo, sploh ni potrebno, da bi sprejemali tak
               zakon s takimi omejitvami. Ampak na žalost je stanje v Sloveniji drugačno. Vloga
               družine se spreminja. Vedno manj je urejenih družin. Na žalost je vedno več družin, v
               katerih so raznorazne stvari, od nasilja do alkoholizma in tako naprej. Tudi tistim
               urejenim družinam je lahko takšen člen v pomoč.</p>
               <p>Zakaj bi bila to taka katastrofa, če ga sprejmemo, če je lahko samo v pomoč? Jaz
               pravim, morda ne bo obrodil sadu, ampak škoda, sem pa prepričan, da ne bo naredil. So
               družine, ki so neurejene, kjer so otroci tisti, mladoletniki tisti, ki so glava
               družine. Bom povedal eden primer. V razredu moje hčerke pred leti, pred štirimi,
               petimi leti, sedmi, osmi razred je bilo. Ena oseba je povzročila v razredu tako
               zgago, da je niso mogli obvladati ne sošolci, ne celotni učiteljski zbor cele šole,
               ne ravnatelji. Na žalost dosti se zgodi, da so prav take negativne stvari zelo
               privlačne in jih enostavno ni moč obvladati. Zato bi jaz rekel, ne vidim pravega
               nasprotovanja temu členu, ki sam po sebi, sem prepričan, ne prinaša nič slabega.
               Morda ne bo prinesel nič dobrega, čeprav sem prepričan, da je lahko v pomoč
               marsikateremu. Tudi to ste govorili, saj že imamo tak člen. Res je, da imamo, sami
               ste rekli, se ne spoštuje, morda ali pa vsaj določen primer pa bo morda tudi na
               podlagi tega člena bolj spoštovan. Morda, morda so to le moje iluzije, moje sanje,
               ampak škodilo prav gotovo ne bo.</p>
            </sp>
            <sp who="SDZ4:KlavoraVasja">

               <speaker>PODPREDSEDNIK MAG. VASJA KLAVORA:</speaker>

               <p>Besedo ima, gospo Aleš Gulič. Prosim.</p>
            </sp>
            <sp who="SDZ4:GuličAleš">

               <speaker>ALEŠ GULIČ:</speaker>

               <p>Spoštovani predsedujoči, cenjene kolegice in kolegi. Razprava se je kar primerno
               segrela. Mislim, da je tako tudi prav. Govorimo vendarle o temeljnih svoboščinah.
               Govorimo o tem, ali je ta člen zakona v skladu z ustavo ali je v skladu s konvencijo
               o otrokovih pravicah. Seveda ni. Ampak, ob tem se je pojavilo še kaj drugega. Problem
               alkoholizma ali politike do alkohola, ki naj bi se sedaj koncentrirala na otrocih, ki
               običajno ne pijejo, ki ne hodijo ponoči okrog.</p>
               <p>Jaz vam moram povedati, da je moje življenje, pač kar se tega tiče, sorazmerno
               bogato. Prehodil sem celo pot in vam povem, da ne po brlogih, ne po diskotekah nisem
               srečeval 14 letnikov. Po brlogih so bili najmlajši stari tam od 35 do 40 let. Dvakrat
               v življenju sem videl otroka priti po očeta. Poslala ga je pa mama. To je bilo vse.
               Prav gotovo se take zadeve rešujejo z družinsko politiko, pa z nacionalnim programom
               boja proti alkoholizmu in s takimi <gap n=".."/><stage xml:id="Redna-18-2006-06-22.stage9">/Nerazumljivo./</stage><gap n=".."/>, o katerih nočete ničesar
               slišati. Sedaj ne vem, kako je po drugih krajih, ampak v Trbovljah od tistih, za
               katere mislijo, da so mlajši od 18 let, zahtevajo dokument podnevi in ponoči in ne
               dobijo pijače. Je pa res, da včasih kakšnega starejšega podkupijo, da gre zanje po
               pijačo in potem se umaknejo v kakšne skrite kotičke. Tako je to. To je treba na neki
               način preganjati, ne pa uvajati policijsko uro, hora legalis, omejitvene ure ali pa
               najemati še celo kakšne hangmene, da bodo obračunavali ali z otroki ali s starši.</p>
               <p>Zato se mi zdi, da je ta člen zakona popolnoma odveč in ga je treba črtati. Prav
               gotovo je treba pritisniti na vse institucije, ki morajo opravljati inšpekcijski
               nadzor v trgovinah, gostinskih lokalih in se držati tega, da je mladoletnim v
               Sloveniji prepovedano prodajati in točiti alkoholne pijače 24 ur na dan.</p>
            </sp>
            <sp who="SDZ4:KlavoraVasja">

               <speaker>PODPREDSEDNIK MAG. VASJA KLAVORA:</speaker>

               <p>Gospod Starman. Izvolite, prosim.</p>
            </sp>
            <sp who="SDZ4:StarmanBojan">

               <speaker>BOJAN STARMAN:</speaker>

               <p>Hvala za besedo, gospod podpredsednik. Spoštovani! Mislim, da ni problem v alkoholu
               in točenju alkoholnih pijač. Mislim, da je problematično to zadrževanje mlajših oseb
               v smislu dostopnosti do drugih stvari. Predvsem so tukaj vprašljiva mamila. V teh
               letih, v teh mladih letih je mladina zelo dovzetna za tako imenovane slabe zglede in
               prilike, ki se dogajajo po samih lokalih, ničnih lokalih. Predvsem je pijača tisto
               ogrevanje za drugo stopnjo, kjer se prične uživanje mamil. Mislim, da ni zakona in
               tudi sam sem se lahko na lastne oči prepričal v parih primerih, ko sem se zvečer zelo
               pozno pojavil v disku in sem ugotovil, da je v disku večina ljudi, mlajših od 16 let,
               da je bila večina ljudi, tistih obiskovalcev zelo zelo omamljenih od raznih drog,
               večinoma od raznih raznovrstnih lažjih in težjih drog. Tukaj enostavno si zatiskamo
               oči. Premalo naredimo. Mislim, da tak zakon, ki bi nekje vsaj preprečil prisotnost v
               teh lokalih v teh poznih nočnih urah, zelo mladim osebam ne more škoditi. Mislim, da
               zgledi vlečejo. Prav je, da naredimo eno tako omejitev in s tem bomo verjetno
               marsikatero življenjsko travmo mladih oseb prihranili. Veliko veliko se zgodi, veliko
               je primerov, ki ravno ob takih prilikah stopijo na stranske tire, postanejo odvisni
               od raznovrstnih drog in potem je njihovo življenje uničeno, njihova terapija pa
               verjetno zelo težka, dolgotrajna in zelo slabo učinkovita.</p>
               <p>Mislim, da si zatiskamo oči pred tem, koliko mladih ljudi zaide na taka pota. Če bi
               to rešilo vsaj par primerov, ta preprečitev v teh nočnih urah dostopa do teh lokalov,
               kjer je verjetnost, da lahko pridejo do teh substanc, zelo velika, veliko večja kot
               kjerkoli drugje. Seveda, pa s tem ne mislim, da bi morali tudi narediti več v
               preprečevanju prodaje drog in vsega tega, vendar vemo, kakšni so tukaj zakoni.
               Uživanje drog ni prepovedano. Prepovedano pa je prekupčevanje. Vemo, da je ta zadevo
               tako rutinsko urejena, da ima policija ali kdorkoli, organ zelo malo možnosti pri teh
               zadevah, pri teh malih poslih, ki se odvijajo.</p>
               <p>Zato tega amandmaja ne bom podprl in se strinjam s prvotnim predlogom. Mislim, da bo
               to vsaj malenkostno vplivalo na možnost, da se bodo izhodi na stranska pota
               zmanjšali. Upam, da bo to doprineslo k boljši perspektivi naših mladih ljudi. Hvala
               lepa.</p>
            </sp>
            <sp who="SDZ4:KlavoraVasja">

               <speaker>PODPREDSEDNIK MAG. VASJA KLAVORA:</speaker>

               <p>Besedo ima gospod Rudi Veršnik. Prosim.</p>
            </sp>
            <sp who="SDZ4:VeršnikRudi">

               <speaker>RUDI VERŠNIK:</speaker>

               <p>Hvala za besedo. Spoštovane kolegice in kolegi! Bom rekel, da od viška glava ne boli.
               To smo že večkrat slišali tudi v tem parlamentu. Jaz razumem, da želimo pomagati
               tistim staršem, ki enostavno ne obvladujejo več svojih otrok. Tudi taki starši so.
               Sam poznam nekaj takih primerov, da so enostavno zaradi svoje preobremenjenosti,
               zaradi prevelike angažiranosti v službah - vsi vemo, kakšni pritiski so v službah -
               prišli do tega, da so preveč zanemarjali svoje otroke, da nimajo več pravega stika s
               svojimi otroki. Tako so enostavno prišli do tega, da več ne obvladujejo svojih
               otrok.</p>
               <p>In s tem želimo samo pomagati, da bodo imeli starši nekaj, na kar se bodo lahko
               sklicevali, da bodo lahko otroku preprečili gibanje v neprimernih urah na neprimernih
               krajih. Poglejte, otroci so zelo dovzetni za razno razne stvari, ki se dogajajo v
               njihovi okolici. Želijo si avantur, želijo si nekih poskusov, ki pa lahko slabo
               vplivajo na njih, posledično na njihovo družino in konec koncev vodijo tudi v njihov
               propad, namesto v njihov vzpon in življenjski cilj. Prepričan sem, da s tem ne bomo
               naredili nobene škode, ne otrokom ne staršem. Lahko pa preprečimo. In če bomo
               preprečili vsaj en primer, pa sem prepričan, da jih bomo več, bomo s tem naredili
               veliko. Hvala lepa.</p>
            </sp>
            <sp who="SDZ4:KlavoraVasja">

               <speaker>PODPREDSEDNIK MAG. VASJA KLAVORA:</speaker>

               <p>Besedo ima gospod Josip Bajc. Prosim.</p>
            </sp>
            <sp who="SDZ4:BajcJosip">

               <speaker>JOSIP BAJC:</speaker>

               <p>Hvala, gospod podpredsednik. Kolega dr. Gantar me je prej nekaj opozoril, kako in kaj
               naj bi bilo v Španiji, pa bi mu poskusil prebrati nekaj določb 26. člena španskega
               zakona o zaščiti javne varnosti, sprejetega v letu 1992 in dopolnjenem v letu 1999,
               ki pravi: "Med kršitve javne varnosti spada tudi dovolitev vstopa mladoletnim osebam
               v javne objekte ali na kraje prireditev, ko je to prepovedano, in prodaja ali
               postrežba alkoholnih pijač na teh prireditvah oziroma lokalih. Prav tako je
               prepovedan vstop v diskoteke in lokale mladoletnim osebam, mlajšim od 18 let, pri
               čemer to urejajo lokalni podzakonski predpisi. Kdor dovoli vstop mladoletni osebi v
               diskoteko, bar, klub ali podobne objekte, kot že omenjeno, predstavlja prekršek in
               konkretno v Barceloni se lahko izreče za tako dovolite vstopa 60 tisoč evrov
               kazni.</p>
               <p>Drugo, podobna zadeva je tudi v Franciji. Zakonik o javnem zdravju določa, da
               mladoletnikom, mlajšim od 16. let, ki niso v spremstvu staršev, skrbnikov ali oseb,
               starejših od 18 let, ki so za te mladoletnike odgovorni ect., nimajo pravice vstopa v
               gostinske lokale, kjer se toči alkoholna pijača. Glede kazni za prekrške storjene v
               zvezi z omogočanjem vstopa v te lokale se izrekajo kazni tudi do 3 tisoč evrov.</p>
            </sp>
            <sp who="SDZ4:KlavoraVasja">

               <speaker>PODPREDSEDNIK MAG. VASJA KLAVORA:</speaker>

               <p>Dr. Gantar, replika.</p>
            </sp>
            <sp who="SDZ4:GantarPavel">

               <speaker>DR. PAVEL GANTAR:</speaker>

               <p>Hvaležen sem gospodu Bajcu, da je to povedal. Kaj nam je sporočil? Sporočil nam je
               enostavno, da državni predpisi na nacionalni ravni ne regulirajo tega na globalni
               univerzalni način v Španiji in marsikje drugje. Da prepuščajo to lokalnim oblastem,
               specifičnim regulacijam za posamezne tipe lokalov in tako naprej. Poglejte si španske
               lokale ponoči, pa boste videli, kdo je notri in z ali brez spremstva staršev. Tako,
               da to, kar ste rekli, ni nikakršna derogacija, kar sem jaz povedal pač pa derogacija
               nekega neživljenjskega člena, ki za vse prepoveduje te zadeve na splošni globalni
               ravni. To je slabo.</p>
            </sp>
            <sp who="SDZ4:KlavoraVasja">

               <speaker>PODPREDSEDNIK MAG. VASJA KLAVORA:</speaker>

               <p>Hvala. Besedo ima gospod Jožef Jerovšek. Prosim.</p>
            </sp>
            <sp who="SDZ4:JerovšekJožef">

               <speaker>JOŽEF JEROVŠEK:</speaker>

               <p>Hvala lepa. Jaz sem v zvezi s tem členom in s to rešitvijo, ki je prišla zadnjič v
               zakon, prej v svoji razpravi opozoril, da so se v medijih pojavile tudi
               kvalifikacije, da gre za policijsko uro, uvajanje policijske ure.</p>
               <p>Vesel sem, da je prej kolega Gulič uporabil zopet to, da se uvaja policijska ura.
               Zdaj vsaj vem od kod takšne kvalifikacije, ki so nezaslišane. In jaz se pravzaprav ne
               čudim, da o stanju svoboščine v Sloveniji, kolegi iz Liberalne demokracije, po 15-ih
               letih demokracije govorijo še stalno tako, kot so pravzaprav imeli odnos do
               samostojne slovenske države pred 15-imi leti. V teh dneh smo lahko gledali dnevnike
               iz tistega časa in tam je bilo videti marsikaj. In koristno bi bilo, če bi kolegi, če
               bi se kolegi soočili s svojimi stališči, stališči svojih strank takrat in pravzaprav
               mi je zelo žal<gap n="..."/></p>
            </sp>
            <sp who="SDZ4:KlavoraVasja">

               <speaker>PODPREDSEDNIK MAG. VASJA KLAVORA:</speaker>

               <p>Gospod Jožef Jerovšek, govorimo o amandmaju.</p>
            </sp>
            <sp who="SDZ4:JerovšekJožef">

               <speaker>JOŽEF JEROVŠEK:</speaker>

               <p>To spada zraven, ker je bila policijska ura omenjena s strani kolega Guliča. Če bi
               takrat v bivši nedemokratični totalitarni državi, pa nikoli niso napadali policijskih
               ur, pa so bile včasih javno ali pa prikrito uvedene. In sedaj obkladati slovensko
               državo in demokratično sprejet nek člen v zakonu, ki je bil tukaj v demokratični
               razpravi s praktično splošnim soglasjem slovenske javnosti vnesen v zakon in to
               karakterizirati kot uvajanje policijske ure v Sloveniji, je nekaj nezaslišanega. To
               je napad na slovensko državo, na stanje demokracije v slovenski državi. Jaz prosim
               kolege, da ne provocirajo na ta način in ne delajo na ta način. Hvala lepa.</p>
            </sp>
            <sp who="SDZ4:KlavoraVasja">

               <speaker>PODPREDSEDNIK MAG. VASJA KLAVORA:</speaker>

               <p>Besedo ima gospod Kristijan Janc. Prosim.</p>
            </sp>
            <sp who="SDZ4:JancKristijan">

               <speaker>KRISTIJAN JANC:</speaker>

               <p>Hvala lepa, predsedujoči. Tako kot sem uvodoma predvideval, da bo danes ponovno
               živahna razprava na to temo o teh amandmajih. Tudi prav je, da to razpravo opravimo v
               državnemu zboru in prepričujemo drug drugega, kdo ima bolj prav in kdo ima manj prav.
               Ampak nenazadnje, kot sem že rekel, za večino otrok, za večino staršev, večino družin
               to sploh ne bo ukrep, ne bo člen,</p>
            </sp>
            <sp who="SDZ4:KlavoraVasja">

               <speaker>PODPREDSEDNIK MAG. VASJA KLAVORA:</speaker>

               <p>Lepo bi prosil!</p>
            </sp>
            <sp who="SDZ4:JancKristijan">

               <speaker>KRISTIJAN JANC:</speaker>

               <p><gap n="..."/>ki bi karkoli vplival na to. Žal pa, z zagotovostjo pa nekateri posamezniki<gap n="..."/></p>
            </sp>
            <sp who="SDZ4:KlavoraVasja">

               <speaker>PODPREDSEDNIK MAG. VASJA KLAVORA:</speaker>

               <p>Lepo bi prosil, gospod Janc. Izvolite, prosim.</p>
            </sp>
            <sp who="SDZ4:JancKristijan">

               <speaker>KRISTIJAN JANC:</speaker>

               <p>Zagotovo pa lahko ta člen tega zakona marsikateremu staršu, otroku, pripomore, daje
               oporo, pomoč, da pa morda vsaj nekaj primerov tovrstnih, ta ukrep, če se bo izvajal
               in se bo nadziral, lahko pripomore. Zato se mi zdi, da toliko nekega oporekanja, češ
               kaj počnemo z mladino, zatiramo, omejujemo, ne vem kaj itn. Vsak normalen otrok v tem
               času starosti in v času med 24. uro in peto uro zjutraj po mojem globokem prepričanju
               brez starša nima kaj početi v lokalu, kjer se pije, kadi, uživa to ali ono in počnejo
               stvari, ki za takšno starost otroku zagotovo niso vzgojni. Niso priporočljivi, niso
               primerni. Vse preveč izkušenj v okolju imamo, ko mladi v tem času skrenejo na
               stranpoti<gap n="..."/></p>
            </sp>
            <sp who="SDZ4:KlavoraVasja">

               <speaker>PODPREDSEDNIK MAG. VASJA KLAVORA:</speaker>

               <p>Lepo bi prosil! Ali vas lahko prekinem, prosim? Nimate pogojev, da bi govoril. Ko
               boste končali, bomo nadaljevali. Hvala lepa, gospod Anderlič. Izvolite, gospod Janc.
            </p>
            </sp>
            <sp who="SDZ4:JancKristijan">

               <speaker>KRISTIJAN JANC:</speaker>

               <p>Hvala lepa. Kajti vse preveč imamo, tudi statistika govori, mladih, ki v tem
               občutljivem obdobju življenja, ki je najbolj zahtevno, osnovnošolsko in vstop v
               srednješolsko, skrenejo na stranpoti. Izgubi se stik s starši, z družino, s šolo,
               itn. In to pride posredno, neposredno nazaj na državno, tako in drugačno skrb. Zato
               se mi zdi, da bo, kakorkoli ta ukrep rešil posamezne primere, zagotovo več kot
               učinkovit. S tem pa ne bo nobena svoboda kratena. Vsak bo lahko počel to, kar počne
               danes. Nič mu ne bo onemogočeno. Lahko pa bi diskutirali. To pa o tistem, enem od
               predgovornikov, ali je številka 16 optimalna, ali bi bila boljša 15. Na to pa se tudi
               sam morda premalo spoznam. To bi morala neka stroka več o temu reči, ali bi bilo bolj
               primerno leto 15 ali 16 ali pa celo 14. Na to imam tudi sam določene pomisleke.
               Vendar sem prepričan. In to še enkrat poudarjam, da so mnogi starši in mnogi
               državljani ta ukrep z velikim veseljem pozdravili, kot dobrega, pozitivnega,
               dobronamernega, takšnega, kakršnega tudi ta družba v okviru Evropske unije in v
               okviru nekih norm ne nek način pričakuje od nas. Vzgoja, kot vsi vemo, in še enkrat
               poudarjam, je prva in glavna skrb staršev, je bila in bo. Verjemite pa mi, da je
               zagotovo med družino pred dvajsetimi leti in današnjo bistvena razlika; lahko je na
               bolje, lahko na slabše, kakor za koga, za vse tudi ni najbolje. Ampak vendar, tu smo,
               v tem času živimo in prav je, da tudi takšne korake naredimo. Prav je tudi, da
               različno gledamo na te stvari, da imamo različne poglede, to je tudi konec koncev
               čisto normalno. Jaz verjamem, da bo ta korak naredil več pozitivnih učinkov, in
               kolikor jih že bo, je po mojem uspešno za družbo, za starše, predvsem pa za mladega,
               odraščajočega otroka, ki ga napotuje k odgovornosti v svojem življenju.</p>
               <p>Zaradi tega amandmajev, ki jih predlaga opozicija, ne morem podpreti, ker se mi zdi
               tisti, ki smo ga sprejeli v drugi obravnavi, zelo primeren in v redu. Zato ga bom
               tudi danes ponovno potrdil in ta zakon z veseljem podprl, v dobrobit številnih
               tistih, ki jim ta ukrep oziroma ta člen prinaša morda dodatno oporo, pomoč družbe,
               vlade, države kot take pri vzgajanju naših otrok. Hvala.</p>
            </sp>
            <sp who="SDZ4:KlavoraVasja">

               <speaker>PODPREDSEDNIK MAG. VASJA KLAVORA:</speaker>

               <p>Besedo ima gospod Ivan Grill. Prosim.</p>
            </sp>
            <sp who="SDZ4:GrillIvan">

               <speaker>IVAN GRILL:</speaker>

               <p>Hvala za besedo. Svojo razpravo bi nadaljeval tam, kjer je tudi gospod Gulič
               predstavil svoje izkušnje iz mladosti, ko se pač ne spominja, da bi v lokalih
               srečeval mladoletne osebe. S tem se tudi jaz strinjam. Tudi ko sem bil sam
               mladoleten, nisem zahajal, niti se ne spomnim, da bi moja generacija takrat zahajala
               v lokale, kajti časi 20 ali 30 let nazaj so bili povsem drugačni, kot so danes.</p>
               <p>Tudi sam podpiram, da je treba maksimalno upoštevati in uvajati temeljne človekove
               pravice in ravno tako tudi otrokove, pri tem pa se je treba zavedati, da ne smemo
               dopustiti, da bi to preraslo v kakršnokoli anarhijo. Da je v zadnjih petnajstih letih
               uvajanje demokracije in več svobode zagotovo prispevalo tudi k temu, da imamo danes v
               osnovnih šolah bistveno več nasilja, kot ga je bilo nekoč. V Novem mestu smo bili v
               osnovni šoli priče takšnemu nasilju mladoletnikov nad učiteljem, da je bil celo
               prepeljan v bolnišnico, kar se v mojih mladih letih zagotovo ni nikoli dogajalo;
               avtoriteta učiteljev je bila bistveno večja, kot je danes.</p>
               <p>Velikokrat lahko beremo, da je na ulicah prisotno nasilje mladoletnikov. Vemo, so
               izsiljevanja, so ustrahovanja, celo ropov s strani mladoletnih oseb je že veliko. Kdo
               te stvari počne? Zagotovo ne vsi. So pa določeni mladoletni otroci k temu nagnjeni.
               Velikokrat je za to kriva tudi vzgoja, ampak moje izkušnje kažejo, da je razlog
               prisoten tako na področju vzgoje, kot tudi neke nagnjenosti mladoletnika. Če se sedaj
               dotaknem tega zakona in te rešitve o omejevanju mladoletnih po 12. uri, jaz sem
               takšno rešitev podpiram. Pogovarjal sem se tudi z nekaterimi mladoletnimi otroci,
               tudi s svojimi, ki so tudi mladoletni. Noben ni imel kakršnihkoli pomislekov o takšni
               rešitvi. Jaz sam ne verjamem, da bo ta zakon to reševal, bo pa zagotovo ta zakon,
               tako kot so že nekateri ugotavljali, v veliko pomoč staršem. Kdaj bo v pomoč? Vemo,
               da so nekateri otroci lahko nekako močno prepričljivi, znajo svoje starše na
               eleganten način pregovarjati, celo izsiljevati, se sklicevati na svoje prijatelje, da
               zakaj pa prijatelj lahko gre, jaz pa ne smem.</p>
               <p>Tukaj bo sedaj povsem preprosta rešitev oziroma izgovor ali pa odgovor. Tudi
               prijatelj ne bo mogel po 12. uri iti. Ravno tako tudi lasten otrok ne bo mogel
               iti.</p>
               <p>In sedaj bom zaključil samo še z lastnim primerom, kjer sem imel velikokrat možnost
               videti, kako je prisoten alkohol pri mladoletnih osebah. Kot sem omenil, imam
               mladoletne otroke. Bil sem večkrat oziroma ne zaprošen, ampak večkrat sem šel po
               svoje otoke na kakšno zabavo v kakšen lokal, tudi v diskoteko, kjer so šli otroci
               vedno z mojim dovoljenjem oziroma z našim dovoljenjem. Ko sem se tam zadrževal, ko
               sem čakal svoje otroke, je bilo velikokrat prisotno videti, kako so mladoletni otroci
               bili na pol mrtvo pijani. Bil je prisoten tudi ekstazi. Bila so prisotna mamila in
               razna druga takšna sredstva. Tako, da s tem zakonom, če bomo onemogočili ali pa vsaj
               omejili prisotnost mladoletnih oseb brez spremstva staršev v diskotekah, v lokalih,
               kjer se zadržuje procent mladih, ki jim je predvsem interes pijančevanja ali prodaja
               takšnih ali drugačnih sredstev, bomo s tem veliko naredili. Hvala lepa.</p>
            </sp>
            <sp who="SDZ4:CukjatiFrance">

               <speaker>PREDSEDNIK FRANCE CUKJATI:</speaker>

               <p>Hvala. Besedo ima gospa Uhan.</p>
            </sp>
            <sp who="SDZ4:UhanMarjetka">

               <speaker>MARJETKA UHAN:</speaker>

               <p>Hvala lepa za besedo. Tega amandmaja ne bom podprla, ker ruši v bistvu to spremembo
               zakona. Tudi zaradi argumentov, ki so jih imeli nekateri izmed predlagateljev, da to
               pa izraža globoko nezaupanje do mladih, do staršev, da omogočamo s tem, da bodo
               gledali pa pijane starše, da jih podimo pod mostove in tako naprej. Res je, to se
               dogaja, želeli bi, da bi bilo teh dejanj manj in mogoče bo tudi zaradi tega zakona
               kaj boljše, tudi v javnosti je ta predlog zakona naletel na dober odmev, tudi v
               svojih središčih od koder izhajam med mladimi nisem začutila kakšnega nasprotovanja,
               predvsem, ker gre za otroke, ne za mlade, za otroke 12., 13. let stare. Govoriti v
               tem parlamentu, da so ti otroci sposobni presojati, kaj je dobro po polnoči v lokalu,
               kjer se toči alkohol. Ni potrebno, da ti otroci pijejo alkohol. Ti otroci se niso
               sposobni braniti pred nasilneži, pred pijanci, pred tistimi, ki ponujajo razne
               usluge. In to je bistvo tega zakona.</p>
               <p>In še nekaj vidim, kdor ima pubertetnike verjamem, da ti pubertetniki ne gredo radi s
               starši, pa tudi starši ne z njimi in da bo tudi zaradi tega mogoče več otrok doma.
               Vsekakor si ne želimo, da bi iskali kotičke skritih parkov, mostov, ampak da bi našli
               zavetje doma, družine in sem nekako razočarana nad tistimi poslanci, ki ste bili
               učitelji, ki ste pedagogi, da to zagovarjate oziroma da se vam ne zdi to smiselno. Da
               govorite, da je dobro,da je otrok po polnoči v lokalu, kjer se toči alkohol, ali pa,
               da se vam to ne zdi sporno. Kajti otrok ima tudi obveznosti, ne samo pravice, kot smo
               prej slišali od dr. Gabra. In te obveznosti so, da ima naslednji dan, recimo, šolo,
               razne aktivnosti in otrok, ki ponočuje po polnoči gotovo teh zmožnosti nima. In zato
               bom z veseljem ta zakon podprla. Hvala.</p>
            </sp>
            <sp who="SDZ4:CukjatiFrance">

               <speaker>PREDSEDNIK FRANCE CUKJATI:</speaker>

               <p>Hvala. Predstavnik ministrstva želite besedo?</p>
            </sp>
            <sp who="SDZ4:ZinrajhZvonko">

               <speaker>MAG. ZVONKO ZINRAJH:</speaker>

               <p>Hvala lepa za besedo, gospod predsednik. Spoštovane poslanke, poslanci! Zdi se mi
               prav, da v tem trenutku povem tudi naše stališče do teh amandmajev, predvsem bi se
               dotaknil četrtega predloga amandmaja poslanske skupine SDS, Nove Slovenije in SLS k
               21. členu, in sicer trije segmenti, ki se dotikajo, pravzaprav prevevajo čez ta člen,
               tri, bi rekel, temeljne točke.</p>
               <p>V prvem odstavku je določen red in varstvo v gostinskih obratih in na prireditvah na
               splošno. Zato ime člena, kot je bilo predlagano v drugem branju in je bilo tudi
               sprejeto, nekako ne odraža celostne vsebine člena, saj je varstvo mladoletnikov
               naknadno urejeno, kar od drugega do šestega odstavka tega člena. Spremenjen naslov,
               kot je tukaj predlagano v tem amandmaju, bo po naši oceni tako odražal nekako bolj
               celotno vsebino tega člena. Ker člen pripisuje obveznost in odgovornost pravne osebe,
               samostojnega podjetnika posameznika ali posameznika, ki samostojno opravlja
               dejavnost, torej,da ne sme dovoliti vstopa v gostinski obrat oziroma lokal, ali na
               prireditev, kjer se točijo alkoholne pijače mladoletnikom do 16 let starosti oziroma
               otrokom med 24 in 5. uro zjutraj brez spremstva staršev, skrbnikov in drugih. Torej
               mora biti dana tudi možnost, da se ugotavlja starost oseb, ki vstopajo v gostinski
               obrat ali na takšno prireditev. S tem se po naši oceni zapolnjuje praznina, ki je
               nastala s sprejetjem amandmaja k temu členu v drugi obravnavi, ki je predpisoval samo
               odgovornost za takšno kršitev, ni pa nekako ponudil možnosti oziroma ni opredelil
               ugotavljanja starosti mladoletnikov. Ob tem bi rekel, da je podobna ureditev tudi v
               zakonu o omejevanju uporabe alkohola.</p>
               <p>In še zadnji del, k temu predlagana sankcija, ki je bila v šestem odstavku prepovedi
               obratovanja določena za ponovitvena, 30 dni zaprtja lokala, nekako po naši oceni ni v
               skladu z zakonom o prekrških kot nekako <q>"lex generalis"</q> za to področje. Take sankcije
               namreč ta zakon ne predpisuje in po naši oceni jo je potrebno seveda črtati, to pa
               tudi ta amandma teh treh poslanskih skupin prinaša. Hvala lepa.</p>
            </sp>
            <sp who="SDZ4:CukjatiFrance">

               <speaker>PREDSEDNIK FRANCE CUKJATI:</speaker>

               <p>Hvala državnemu sekretarju, gospodu Zinrajhu. Končali smo z razpravo o amandmajih, o
               katerih bomo v skladu s časovnim potekom seje zbora odločali danes v okviru
               glasovanj, pol ure po prekinjeni 19. točki dnevnega reda oziroma najkasneje ob 19.55
               uri. S tem prekinjam to točko dnevnega reda.</p>
               <p>Prehajamo na <title>14. TOČKO DNEVNEGA REDA - TO JE NA OBRAVNAVO PREDLOGA ZAKONA O
                  SPREMEMBAH IN DOPOLNITVAH ZAKONA O IZOBRAŽEVANJU ODRASLIH, SKRAJŠANI POSTOPEK.</title> Predlog zakona je v obravnavo predložila vlada Republike Slovenije. Besedo dajem
               predstavniku vlade za dodatno obrazložitev, dr. Milan Zver, minister za šolstvo in
               šport, izvolite, imate besedo.</p>
            </sp>
            <sp who="SDZ4:ZverMilan">

               <speaker>DR. MILAN ZVER:</speaker>

               <p>Hvala za besedo, spoštovani gospod predsednik državnega zbora. Spoštovane poslanke,
               poslanci!</p>
               <p>Kot je že bilo omenjeno, je vlada Republike Slovenije predložila državnemu zboru
               predlog zakona o spremembah in dopolnitvah zakona o izobraževanju odraslih. Gre za
               manjšo spremembo, tako da verjamem, da ni potrebno neke širše uvodne obrazložitve.
               Morda samo to, da si želimo, da bi vsi udeleženci izobraževanja imeli optimalne
               možnosti vključitve v proces izobraževanja na vseh ravneh. Doslej je bila ta pravica
               onemogočena eni majhni skupini, manjši populaciji mladih, ki niso bili vključeni v
               kakršnokoli obliko aktivne politike zaposlovanja, niti niso bili evidentirani kot
               brezposelne osebe in seveda s tem, ko niso bili v to vključeni so bili ob mnoge
               pravice in upravičenja, ki so jih sicer deležni ostali udeleženci v izobraževanju.
               Gre za relativno manjšo skupino, vendar kljub temu je za sodobno družbo, ki si
               prizadeva maksimalno vključitev, vključevanje, popolnoma nesprejemljivo, da bi
               kakršenkoli del populacije mladih in tudi ostalih izostal iz tega.</p>
               <p>Torej, zato predlagamo relativno enostavno dopolnitev zakona, da imajo vsi udeleženci
               izobraževanja odraslih, ki se izobražujejo po javno veljavnih programih, to pomeni
               vseh programih, ki dobijo status javno veljavnega programa, pravico do zdravstvenega
               varstva in pa obveznega zdravstvenega zavarovanja in v skladu s tem še do nekaterih
               drugih opravičenj, ki so jih deležni tudi ostali udeleženci izobraževanja. Torej gre
               za odpravo diskriminacije. Hvala lepa.</p>
            </sp>
            <sp who="SDZ4:KlavoraVasja">

               <speaker>PODPREDSEDNIK MAG. VASJA KLAVORA:</speaker>

               <p>Hvala gospodu ministru. Predlog zakona je obravnaval odbor za kulturo, šolstvo in
               šport kot matično delovno telo. Prosim podpredsednika odbora, gospoda Sama Bevka, da
               predstavi poročilo odbora. Prosim.</p>
            </sp>
            <sp who="SDZ4:BevkSamo">

               <speaker>SAMO BEVK:</speaker>

               <p>Hvala za besedo, gospod predsednik. Spoštovani zbor! Odbor za kulturo, šolstvo in
               šport je na svoji 15. redni seji, 1. junija 2006, obravnaval predlog zakona o
               spremembah in dopolnitvah zakona o izobraževanju odraslih. Kolegij predsednika
               državnega zbora je na svoji seji 12. maja 2006 sklenil, da se zakon obravnava po
               skrajšanem postopku. Predstavnica predlagatelja zakona je v dopolnilni obrazložitvi
               členov povedala, da se s predlaganim zakonom želi udeležencem izobraževanja odraslih,
               ki se izobražujejo po javno veljavnih programih osnovnošolskega, poklicnega,
               srednjega in višjega strokovnega izobraževanja ter niso v delovnem razmerju ali
               prijavljeni kot brezposelne osebe oziroma se ne izobražujejo v skladu s predpisi o
               zaposlovanju in zavarovanju za primer brezposelnosti, zagotoviti smiselno enake
               socialne pravice kot jih imajo dijaki in študentje, za katere se študij izvaja kot
               izredni študij in niso v delovnem razmerju ali prijavljeni kot brezposelne osebe.</p>
               <p>Predstavnik državnega sveta Republike Slovenije je izrazil podporo predlaganemu
               zakonu, ki daje nove možnosti za izboljšanje sistemov vseživljenjskega izobraževanja
               in spodbudo, sicer dobro zastavljenemu sistemu izobraževanja odraslih.</p>
               <p>Predstavnik zakonodajno-pravne službe je povedal, da so pripombe iz njihovega pisnega
               mnenja upoštevane v vloženem amandmaju poslanskih skupin koalicije.</p>
               <p>Članice in člani odbora so predlagani zakon z osmimi glasovi za in dvema proti
               podprli in menili, da prinaša pozitivne spremembe socialnega statusa specifične
               kategorije mladih, pri čemer pa bi morali zgornjo starostno mejo za uveljavljanje teh
               pravic uskladiti s starostno mejo na drugih področjih šolanja, kar so kljub
               zagotovilom predstavnice predlagatelja, da je predlagani zakon usklajen z
               ministrstvom, pristojnim za zdravje, spremenili s sprejemom amandmaja odbora.
               Nekateri člani in članice odbora pa so zakonu nasprotovali, saj so menili, da se s
               predlaganim zakonom do sedaj depriviligirano skupino postavlja v boljši položaj v
               primerjavi z drugimi skupinami šolajočih.</p>
               <p>V nadaljevanju je odbor sprejel amandma poslanskih skupin koalicije k 3. členu in
               svoj amandma. Z vključitvijo sprejetih amandmajev v zakonski predlog je odbor določil
               besedilo dopolnjenega predloga zakona, ki je sestavni del poročila. Hvala lepa.</p>
            </sp>
            <sp who="SDZ4:CukjatiFrance">

               <speaker>PREDSEDNIK FRANCE CUKJATI:</speaker>

               <p>Hvala. Sledi predstavitev stališč poslanskih skupin, mag. Vasja Klavora bo predstavil
               stališče poslanske skupine Demokratične stranke upokojencev. Prosim.</p>
            </sp>
            <sp who="SDZ4:KlavoraVasja">

               <speaker>MAG. VASJA KLAVORA:</speaker>

               <p>Spoštovani gospod predsednik, spoštovani minister, spoštovane poslanke in
               poslanci!</p>
               <p>V poslanski skupini DeSUS bomo vladni predlog zakona o spremembah in dopolnitvah
               zakona o izobraževanju odraslih podprli. V naši poslanski skupini se zavedamo
               vseživljenjskega izobraževanja, zato nedvomno podpiramo vsakršno spremembo, ki
               vpeljuje pozitivno naravnanost k boljši slovenski izobrazbeni strukturi. Na podlagi
               ugotovitev je naša izobrazbena struktura brezposelnih precej slaba. V lanskem letu je
               bilo uspešno izšolanih brezposelnih le 37%. Zato smo prepričani, da je še posebej tej
               skupini, kategoriji, potrebno ponuditi in omogočiti oziroma zagotoviti takšno osnovno
               znanje in absorbcijske sposobnosti informacij, da jih bodo pri svojem bodočem,
               nadaljnjem delu, tako v vsakdanjiku, kot tudi v specifičnih okoliščinah znali zlahka
               in smiselno uporabiti. Bistvena sprememba predlagane novele je po našem mnenju
               zagotovitev enakih ekonomsko socialnih pravic vsem odraslim udeležencem
               izobraževalnega sistema, za vse javno priznane nivoje izobrazbe. Tako je potrebno
               sedanji položaj tako imenovanih izrednih šolarjev izboljšati in jih obravnavati
               enakovredno z rednimi.</p>
               <p>S predlagano novelo zakona o izobraževanju odraslih se bo problematika potencialnih
               udeležencev izobraževanja odraslih po javno veljavnih programih za različne stopnje
               izobrazbe rešila na ta način, da bodo zagotovljene enake socialne pravice, tako
               izrednim študentom kot odraslim izobraževalcem. V okviru teh pravic so zajeta tudi
               pravica do zdravstvenega varstva iz obveznega zdravstvenega zavarovanja, pravice do
               drugih ugodnosti, prevoz, štipendije, opravljanje začasnih in občasnih del preko
               pooblaščene organizacije za posredovanje dela. Novost predloga je tudi uskladitev
               zakona o prekrških in z njim povezano preimenovanje denarnih kazni v globe.</p>
               <p>V poslanski skupini menimo, da omenjeni predlog uvaja pravičnejše pravice, ki bodo
               omogočile izboljšavo vseživljenjskega izobraževanja sistema na sploh in vsekakor
               motivirale oziroma stimulirale izobraževanje odraslih in okrepile zastavljen državni
               izobraževalni načrt za brezposelne. Prepričani smo, da vnaša pozitivne spremembe
               socialno-ekonomskih pravic, kategorije mladih, saj odpravlja izobrazbeni zaostanek in
               tako funkcionalno nepismenost. Zato smo v naši skupini prepričani, da bomo s svojo
               podporo pripomogli k sprejetju omenjene novele, s katero se zagotavlja enake možnosti
               za šolanje odraslih, obenem pa omogočili oziroma pripomogli k boljšemu
               vseizobraževalnemu sistemu, uspešnejšemu razvoju oziroma opravljanju poslanstva
               pristojnih institucij, ter ne nazadnje omogočiti pridobitev izobrazbe vsem, ki si
               želijo perspektivnega življenjskega poklica. Hvala lepa.</p>
            </sp>
            <sp who="SDZ4:CukjatiFrance">

               <speaker>PREDSEDNIK FRANCE CUKJATI:</speaker>

               <p>Hvala. Gospod Branko Marinič bo predstavil stališče poslanske skupine Slovenske
               demokratske stranke. Prosim.</p>
            </sp>
            <sp who="SDZ4:MariničBranko">

               <speaker>BRANKO MARINIČ:</speaker>

               <p>Hvala lepa za besedo, spoštovani predsednik, spoštovani minister s sodelavko,
               kolegice in kolegi!</p>
               <p>V Slovenski demokratski stranki bomo predlog zakona o spremembi in dopolnitvah zakona
               o izobraževanju odraslih podprli. Odpravljanje izobraževalnega primanjkljaja pri
               odraslem prebivalstvu je eden ključnih ciljev v razvoju izobraževanja odraslih v
               Sloveniji. Navedeni cilj bo možno doseči s številnimi ukrepi izobraževalne in
               socialne politike, med drugim tudi z ukrepi, ki bodo odrasle spodbujali k
               vključevanju v izobraževanje za dvig izobraževalne ravni in jim lajšali socialne
               stiske.</p>
               <p>Spremembe in dopolnitve zakona o izobraževanju odraslih naj bi odpravile
               diskriminatoren položaj udeležencev izobraževanja odraslih, ki se izobražujejo po
               programih za pridobitev javno veljavne izobrazbe v osnovni šoli, nižjem ali srednjem
               poklicnem, srednjem strokovnem ali gimnazijskem ter višjem strokovnem izobraževanju.
               Novela zakona o izobraževanju odraslih omogoča, da bodo imeli udeleženci
               izobraževanja odraslih, ki se izobražujejo oziroma želijo pridobiti veljavno
               izobrazbo po programih za pridobitev javno veljavne izobrazbe v osnovni šoli, nižjem
               ali srednjem poklicnem, srednjem strokovnem ali gimnazijskem ter višješolskem
               izobraževanju in niso v delovnem razmerju ali prijavljeni kot brezposelne osebe ali
               se ne izobražujejo v skladu s predpisi o zaposlovanju in zavarovanju za primer
               brezposelnosti, smiselno enake socialne pravice kot študenti, za katere se študij
               izvaja kot izredni študij, in ki niso v delovnem razmerju ali prijavljeni kot
               brezposelne osebe. Torej gre za tisti najširši in pa najbolj nedorečen status
               populacije tega prebivalstva. Omenjene pravice bodo z novelo zakona mogoče
               uveljavljati do dopolnjenega 27. leta starosti.</p>
               <p>Izvajanje nacionalnega programa izobraževanja odraslih v Sloveniji se določi z letnim
               programom, ki ga sprejme vlada. Z njim določi izobraževalne programe, ki so se
               sofinancirali iz javnih sredstev, obseg in vrsto dejavnosti potrebnih za njegovo
               uresničevanje, obseg sredstev, ki se zagotavljajo v državnem proračunu in ministrstva
               pristojna za izvedbo programa.</p>
               <p>Kot že rečeno, bomo v Slovenski demokratski stranki predlog zakona o spremembah in
               dopolnitvah zakona o izobraževanju odraslih tudi potrdili. Hvala.</p>
            </sp>
            <sp who="SDZ4:CukjatiFrance">

               <speaker>PREDSEDNIK FRANCE CUKJATI:</speaker>

               <p>Hvala. Mag. Majda Potrata bo predstavila stališče poslanske skupine Socialnih
               demokratov. Prosim.</p>
            </sp>
            <sp who="SDZ4:PotrataMajda">

               <speaker>MAG. MAJDA POTRATA:</speaker>

               <p>Hvala za besedo, gospod predsednik. Spoštovani gospod minister, poslanke in poslanci!
               Socialni demokrati menimo, da je na poti v družbo znanja vsa zakonodaja, ki to
               omogoča, izjemnega pomena. Predlagatelj spremembe zakona o izobraževanju odraslih
               sicer napoveduje obsežnejše spremembe zakona o izobraževanju odraslih za leto 2007.
               Zato se Socialnih demokratom še posebej zastavlja vprašanje, zakaj sedaj po
               skrajšanem postopku sprejemati neko spremembo, gre namreč samo za eno vsebinsko
               spremembo v zakonu, ker menimo, da rešitev, ki jo predlagatelj napoveduje in s tem
               vpeljuje, ni ustrezna. V resnici napoveduje, da rešuje vprašanje majhne skupine,
               nekaj več kot 2 tisoč ljudi naj bi se s tem zakonom reševalo. Vprašanje pa je, ali je
               podatek natančen, še bolj zaradi tega, ker je na matičnem delovnem telesu skupina
               upravičencev se povečala zaradi tega, ker se je za eno leto podaljšala starost.</p>
               <p>Gre za to, da nimamo nič proti, če se uredijo pravice iz zdravstvenega varstva za to
               skupino ljudi. Tudi menimo, da je silno pomembno, da iz izobraževanja ni izključen
               nobeden posameznik in da država omogoči možnost vstopanja v izobraževanje ob
               katerikoli starosti, vendar menimo, da je ta rešitev v nasprotju s siceršnjimi
               vladnimi prizadevanji, povezanimi z ukrepi aktivacije brezposelnih oseb. Gre kot
               rečeno za osebe, ki niso niti zaposlene niti nimajo statusa brezposelne osebe. Ta
               skupina ljudi je prav zaradi tega, ker je skupina brez statusa, v deprivilegiranem
               položaju. Že dosedaj se je v nekatere programe lahko vključevala in zato menimo, da
               bi bilo treba poiskati tako rešitev, ki pa ne bi te skupine postavljala v boljši
               položaj. Rešitev, kakršna je, je namreč taka, da so manj stimulirani za iskanje
               zaposlitve oziroma vključitve v redne ali izredne oblike izobraževanja. Gre za
               skupino ljudi, ki je izstopila, zaradi najrazličnejših razlogov, iz izobraževanja in
               se vanj zelo težko vključuje, zato so posebne spodbude potrebne, ampak menimo, da bi
               bilo neprimerno bolje tiste brezposelne, ki so zaradi sankcij izgubili status
               brezposelnih oseb prej vključiti med aktivne iskalce zaposlitve, potem pa jih
               obravnavati tako kot so obravnavani vsi drugi aktivni iskalci zaposlitve, to pomeni,
               da jih vendarle umestimo v tisto skupino, o kateri smo razpravljali včeraj v okviru
               zakona o zaposlovanju in zavarovanju za primer brezposelnih. S tem bi jim tudi bilo
               omogočeno, da se čim prej vključijo v trg dela in to je smisel socialno spodbudnega
               ravnanja.</p>
               <p>Menimo tudi, da je iskati rešitev, ki tej skupini daje možnost zagotavljanja sredstev
               za preživetje tudi iz študentskega dela, nedopustno. V tem trenutku, ko za druge
               skupine mladih študirajočih razmišljamo o tem, kako jih usmeriti čim bolj k
               aktivaciji tudi študijskega procesa, bomo pa za to skupino, ki za šolanje tako ali
               tako po prej ni kazala posebne motiviranosti, vpeljali posebno kategorijo oziroma
               posebno možnost vključevanja v študentsko delo.</p>
               <p>Torej, to so tisti temeljni razlogi, zaradi katerih Socialni demokrati ne nameravamo
               podpreti te novele zakona. Menimo, da bi bilo treba poiskati rešitev, ampak poiskati
               rešitev v okviru celotne prenove zakona o izobraževanju odraslih, pri čemer mislimo,
               da bi država morala poskrbeti predvsem za bistveno trdnejše in krepkejše vire
               financiranja za to vrsto izobraževanja. Hvala.</p>
            </sp>
            <sp who="SDZ4:CukjatiFrance">

               <speaker>PREDSEDNIK FRANCE CUKJATI:</speaker>

               <p>Hvala. Gospa Marjetka Uhan bo predstavila stališče poslanske skupine Nove Slovenije.
               Prosim.</p>
            </sp>
            <sp who="SDZ4:UhanMarjetka">

               <speaker>MARJETKA UHAN:</speaker>

               <p>Lepo pozdravljeni vsi skupaj! Novela zakona o izobraževanju odraslih prinaša odraslim
               udeležencem izobraževanja, ki se izobražujejo po programih osnovnošolskega,
               poklicnega, srednjega in višjega strokovnega izobraževanja, pravico do zdravstvenega
               zavarovanja kot tudi druge pravice, kot so prevozi, štipendiranje, opravljanje
               začasnih ali občasnih del, seveda v skladu z zakoni in predpisi, torej smiselno enake
               pravice kot tistim, ki se izobražujejo po rednem postopku, to so dijaki in študentje.
               Velja za tiste udeležence, ki niso v delovnem razmerju ali so prijavljeni kot
               brezposelne osebe, velja pa do 27. leta starosti.</p>
               <p>Novela se usklajuje tudi z zakonom o prekrških. V Novi Sloveniji podpiramo predlagane
               novosti zakona, ki prinašajo ekonomsko-socialne pravice odraslim udeležencem
               izobraževanja, posebno še zaradi tega, ker so to osebe brez zaposlitve in potrebnih
               sredstev za izobraževanje. Hvala.</p>
            </sp>
            <sp who="SDZ4:CukjatiFrance">

               <speaker>PREDSEDNIK FRANCE CUKJATI:</speaker>

               <p>Hvala. Gospod Mihael Prevc bo predstavil stališče poslanske skupine Slovenske ljudske
               stranke. Prosim.</p>
            </sp>
            <sp who="SDZ4:PrevcMihael">

               <speaker>MIHAEL PREVC:</speaker>

               <p>Hvala lepa, gospod predsednik. Spoštovani minister s sodelavko, spoštovane kolegice
               in kolegi! V poslanski skupini Slovenske ljudske stranke podpiramo predlog sprememb
               zakona po skrajšanem postopku, s sprejetimi dopolnili na matičnem odboru.</p>
               <p>Zakon prinaša pozitivne spodbude, saj je namen predloga zakona izenačiti socialne
               pravice študentov, za katere se študij izvaja kot izredni študij, in udeležencev
               izobraževanja odraslih, ki se izobražujejo po programih za pridobitev javno veljavne
               izobrazbe v osnovni šoli, nižjem ali srednjem poklicnem, srednjem strokovnem ali
               gimnazijskem ter višješolskem izobraževanju. Do sedaj so bili namreč v neenakopravnem
               položaju, saj niso imeli zagotovljene ustrezne socialne varnosti. Tudi udeleženci
               izobraževanja odraslih, ki se izobražujejo po javno veljavnih programih
               osnovnošolskega, poklicnega, srednjega in višjega strokovnega izobraževanja, bodo s
               tem dobili pravico do zdravstvenega varstva iz obveznega zdravstvenega zavarovanja in
               pravico do drugih ugodnosti ter pravic, recimo prevozi, štipendiranje, opravljanje
               začasnih ali občasnih del prek pooblaščene organizacije za posredovanje dela. Vse
               navedene pravice bo možno uveljavljati do dopolnjenega 27. leta starosti, ne smejo pa
               biti v delovnem razmerju ali prijavljeni kot brezposelne osebe oziroma ne smejo biti
               vključeni v aktivno politiko zaposlovanja.</p>
               <p>V Slovenski ljudski stranki bomo podprli spremembe zakona, saj se po našem mnenju s
               to spremembo izboljšuje sistem vseživljenjskega izobraževanja in spodbuja dobro
               zastavljen sistem izobraževanja odraslih ter se opravi potrebna uskladitev določb o
               prekrških z zakonom o prekrških. Hvala.</p>
            </sp>
            <sp who="SDZ4:CukjatiFrance">

               <speaker>PREDSEDNIK FRANCE CUKJATI:</speaker>

               <p>Hvala. S tem smo končali predstavitev stališč poslanskih skupin. Ker k dopolnjenemu
               predlogu zakona niso bili vloženi amandmaji, ni možna razprava o členih, zato
               razpravo zaključujem in s tem tudi drugo obravnavo predloga zakona. Glasovanje o
               zakonu bomo v skladu s časovnim potekom seje zbora opravili danes v okviru glasovanj,
               pol ure po prekinjeni 19. točki dnevnega reda oziroma najkasneje ob 19.55 uri.</p>
               <p>S tem prekinjam to točko dnevnega reda.</p>
               <p>Prehajamo na <title>15. TOČKO DNEVNEGA REDA - NA OBRAVNAVO PREDLOGA ZAKONA O SPREMEMBAH
                  IN DOPOLNITVI ZAKONA O DOHODNINI, SKRAJŠANI POSTOPEK.</title> Predlog zakona je v
               obravnavo predložil državni svet Republike Slovenije. V zvezi s tem zakonom odbor za
               finance in monetarno politiko predlaga državnemu zboru, da predlog zakona ni primeren
               za nadaljnjo obravnavo. Na podlagi 3. odstavka 134. člena poslovnika dajem najprej
               besedo predstavniku državnega sveta Republike Slovenije, gospodu Zlatku Jenku, za
               dodatno obrazložitev predloga zakona. Prosim.</p>
            </sp>
            <sp who="SDZ4:JenkoZlatko">

               <speaker>MAG. ZLATKO JENKO:</speaker>

               <p>Spoštovani gospod predsednik državnega zbora, spoštovane poslanke in poslanci!</p>
               <p>Na podlagi prve alineje 97. člena ustave Republike Slovenije je državni svet
               izkoristil svojo priložnost in v proceduro vložil predlog zakona o spremembah in
               dopolnitvi zakona o dohodnini in sicer po skrajšanem postopku. Državni svet je
               poskušal tudi z odložnim vetom vplivati na vašo odločitev, vendar se vsi zavedamo, da
               odložni veto pomeni praktično ponovno odločanje o celotnem zakonu, kar ni v naši
               pristojnosti, da bi spreminjali posamezne člene, smo se odločili za to, da vložimo
               predlog zakona v proceduro. Razlogi, ki so nas k temu pripeljali so v tem, da se z
               novim zakonom dejansko spreminja vrednostni sistem dotedanje ureditve, saj povečuje
               neenakost in socialno razslojenost v Sloveniji. Z uveljavitvijo novih zakonskih
               rešitev se tudi po naše neopravičeno prerazporeja davčna bremena, tako da se v manjši
               meri ohranja do sedaj veljavno politiko pri obdavčitvi tistih družbenih skupin, ki so
               najbolj občutljive. V primeru obdavčitve obresti iz naslova varčevanja se lahko tudi
               pojavi ena bojazen ali skrb, da bi nam varčevalci ušli morda v kakšne druge
               destinacije oziroma, da se ta lepa slovenska navada ne bi nadaljevala v smislu
               varčevanja svojih prihrankov tako kot do sedaj. Predvsem nas skrbi, da je
               uveljavljena tista rešitev, ki bi male, tako imenovane male ljudi, to so brezposelni,
               delavci, upokojenci, študentje in dijaki, ravno tako obdavčila na istih nivojih kot
               nekoga, ki ima bistveno večja sredstva.</p>
               <p>Drugi del predloga se nanaša tudi na neenako obravnavanje javnih funkcionarjev, ki
               opravljajo svojo funkcijo nepoklicno. Gre za dnevnice, ki sodijo v dohodninsko
               napoved, kar menimo, da ni ustrezna rešitev.</p>
               <p>Najbolj sporen in najbolj pomemben del se nanaša na 50% olajšave iz naslova
               obdavčitve pravic, ki jih imajo denacionalizacijski upravičenci, ker gre za izjemno
               visok znesek. To pomeni, da bi pri 6% obrestni meri vsako leto do leta 2016 prejemali
               približno 12 milijard slovenskih tolarjev davčnih olajšav. V nasprotnem primeru, če
               boste potrdili ta naš predlog, pa bo prišlo to v proračun. Finančni učinki tega
               zakona so vidni tudi iz samega predloga, to, kar sem zanje povedal je znaten finančni
               učinek, 12 milijard pomeni za slovenski proračun in razbremenitev slovenskih
               davkoplačevalcev, kar veliko.</p>
               <p>Predlagam, spoštovane poslanke in poslanci, da predlog zakona o spremembah in
               dopolnitvah zakona o dohodnini podprete. Hvala lepa.</p>
            </sp>
            <sp who="SDZ4:CukjatiFrance">

               <speaker>PREDSEDNIK FRANCE CUKJATI:</speaker>

               <p>Hvala gospodu Jenku. Sledi predstavitev stališč poslanskih skupin. Gospod Starman bo
               predstavil stališče poslanske skupine Slovenske demokratske stranke. Prosim.</p>
            </sp>
            <sp who="SDZ4:StarmanBojan">

               <speaker>BOJAN STARMAN:</speaker>

               <p>Hvala lepa za besedo, gospod predsednik, spoštovani.</p>
               <p>Slovenska demokratska stranka bo podprla predlog odbora za finance in monetarno
               politiko, da ta zakon ni primeren za nadaljnjo obravnavo. Slovenska demokratska
               stranka se ne strinja s črtanjem 6. točke 71. člena, ki določa delno oprostitev
               plačila dohodnine od zneska obresti na obveznice, ter se tudi ne strinja s predlagano
               rešitvijo in spremembo 126.b člena, ter črtanje drugega odstavka 141. člena. Mi se
               sicer strinjamo s tem in smo tudi že predlagali, da se postavi nek prag neobdavčenega
               dela obresti. Upamo, da se bo ta stvar v nadaljnjih spremembah zakona tudi ustrezno
               uredila. Mislim, da je neobdavčen del v višini približno tisoč evrov primerna osnova.
               Vendar je za to še dovolj časa, za leto 2006 velja neobdavčen del obresti 300 tisoč
               tolarjev, za leto 2007 150 tisoč tolarjev, šele od leta 2008 naprej pa so vse obresti
               obdavčene.</p>
               <p>Vendar pa mislimo, da je pač potrebno vse prihodke, tako od obresti kot dividend
               obravnavati enako, da ne bi prihajalo do razlik in predlagamo seveda, in bomo v
               naslednji fazi vztrajali na tem, da se kakršenkoli prag olajšave upošteva pri vseh
               vrstah prihodkov, tako obresti kot prihodkov od dividend. Mislimo, da je to pametno,
               da bi to bistveno olajšalo in zmanjšalo administriranje pri pobiranju dohodnine in da
               je to uvedeno tudi v marsikateri od evropskih držav. Ne strinjamo se tudi s
               predlagano dopolnitvijo četrtega odstavka 29. člena veljavnega zakona, s katero bi
               bile dnevnice, ki prejemajo javni funkcionarji, ki funkcije opravljajo nepoklicno,
               izvzete obdavčitve. Tisti, ki ni v rednem delu, so v drugem pogodbenem razmerju,
               dnevnic ne morejo upoštevati kot dejanski strošek.</p>
               <p>Še enkrat Slovenska demokratska stranka bo podprla predlog odbora za finance in
               monetarno politiko, da zakon o spremembah in dopolnitvah zakona o dohodnini ni
               primeren za nadaljnjo obravnavo. Hvala lepa.</p>
            </sp>
            <sp who="SDZ4:CukjatiFrance">

               <speaker>PREDSEDNIK FRANCE CUKJATI:</speaker>

               <p>Hvala. Mag. Milan M. Cvikl, bo predstavil stališče poslanske skupine Liberalne
               demokracije Slovenije. Prosim.</p>
            </sp>
            <sp who="SDZ4:CviklMilanMartin">

               <speaker>MAG. MILAN M. CVIKL:</speaker>

               <p>Gospod predsedujoči, spoštovani predlagatelji, poslanke in poslanci!</p>
               <p>V Liberalni demokraciji bomo nasprotovali temu predlogu sklepa. Mi menimo, da je
               zakon o spremembah in dopolnitvah zakona o dohodnini ustrezen za nadaljnjo obravnavo.
               Menimo, da bi z oblikovanjem ustreznih amandmajev zakon lahko dosegel to, kar je
               ključni cilj predlagateljev. In to je izenačiti tiste, ki imajo veliko, tiste, ki so
               prejeli na desetine milijonov evrov obveznic Slovenske odškodninske družbe s tistimi,
               ki imajo malo, ali skoraj nič.</p>
               <p>Vlada gospoda Janše in gospoda Bajuka je v letu 2005 ob tako imenovanem popravljanju
               davčne reforme uvedla veliko neenakost med prejemniki oziroma med bogatejšimi in
               revnejšimi v Sloveniji. Omogočila je, da se samo s polovico obdavčijo
               denacionalizacije obresti in za vsakega državljana, državljanko uvedla obdavčitev
               obresti. Ne razumemo zakaj nasprotujete temu, da bi na predlog državnega sveta
               vendarle v Sloveniji, podobno kot je v Nemčiji, dovolili oprostitev 1.000 evrov
               obresti. V Nemčiji je ta oprostitev 1.370, v Belgiji 1.250. v Sloveniji z dnevom
               uvedbe evra le še 150.000 tolarjev. S 1. januarjem 2008 pa, kot velja v sedanji
               ureditvi, bo vsakdo na vsakih 5 evrov obresti plačal 1 evro davka. Ne razumemo zakaj
               vlada predvsem želi subvencionirati najbogatejše, s tem, ko je najprej predlagala v
               zakonu, da bi v polni meri bile obresti in obveznice iz naslova denacionalizacije
               izločene iz obdavčitve, potem pa je vendarle bil sprejet kompromis, da so te obresti
               obdavčene polovično. In ko na eni strani vlada želi subvencionirati najbogatejše, ko
               je uvedla cedularno obdavčitev za kapitalske dobičke, je ta ista vlada se odločila,
               da bo vsakega obdavčila.</p>
               <p>Problema seveda ni mogoče rešiti tako, kot pravi gospod pred menoj, da se bo to že
               rešilo pač nekje v nadaljnjih spremembah dohodninske zakonodaje. Problem je v tem, da
               sporočamo slovenskim varčevalcem in varčevalkam, da potem, ko smo iz slovenskih bank
               nagnali lastnike, sedaj naganjamo iz slovenskih bank tudi varčevalce. To ste sami
               sicer lani konec novembra želeli popraviti z amandmajem in to isto vsebino danes
               predlaga državni svet. Ali je narobe to, da je to predlagal državni svet? Ali pa bi
               vendarle z jasno odločitvijo državnega zbora, ki bi podprla, da je zakon primeren za
               nadaljnjo obravnavo z oblikovanjem ustreznih amandmajev, zagotovili ustrezno višino
               davčne oprostitve za vse državljane in državljanke in predvsem za tiste, ki varčujejo
               majhne vsote in bodo zaradi tega morali to pričeti plačevati. Naj vam povem samo to,
               da je danes treba v vseh slovenskih bankah popravljati računalniške programe zato, da
               bomo s 1. januarjem 2007 za vse pričeli obračunavanje obresti oziroma da bomo s 1.
               januarjem 2008, kot je bilo povedano, na vsakih 5 evrov obresti plačali 1 evro
               obresti gospodu Bajuku oziroma gospodu Janši.</p>
               <p>Takšne politike ne razumemo, zato bomo nasprotovali sklepu matičnega delovnega
               telesa. Zakon je primeren za nadaljnjo obravnavo, in menimo, da bi veljalo, tako kot
               je bilo vse do sedaj, uvesti davčni prag za neplačilo obresti za večino državljank in
               državljanov. Hvala lepa.</p>
            </sp>
            <sp who="SDZ4:CukjatiFrance">

               <speaker>PREDSEDNIK FRANCE CUKJATI:</speaker>

               <p>Hvala. Gospod Franc Horvat bo predstavil stališče poslanske skupine Socialnih
               demokratov. Prosim.</p>
            </sp>
            <sp who="SDZ4:HorvatFrancFeri">

               <speaker>FRANC (FERI) HORVAT:</speaker>

               <p>Hvala za besedo, gospod predsednik. Spoštovani predstavnik državnega sveta,
               spoštovane kolegice in kolegi! V poslanski skupini Socialnih demokratov nasprotujemo
               predlogu sklepa, ki ga predlaga matično delovno telo, da predlog zakona o spremembah
               in dopolnitvah zakona o dohodnini ni primeren za nadaljnjo obravnavo.</p>
               <p>Po naši oceni bi bilo primerneje, da bi predlog zakona obravnavali v drugi obravnavi
               in bi ga kvečjemu v posameznih predlaganih določbah oziroma členih dopolnili z
               amandmaji, kjer za to obstajajo argumenti. Dejstvo je, da ima veljavni zakon nekatere
               slabosti, ki bi jih morali čim prej odpraviti, kajti celovita novela zakona ali novi
               zakon o dohodnini, ki je predviden in ga napoveduje vlada, očitno še vsaj pol leta ne
               bo sprejet. Na nekatere slabosti veljavnega zakona smo opozarjali tudi Socialni
               demokrati ob njegovem sprejemanju, vendar predlagani amandmaji niso bili sprejeti.
               Vsaj del teh slabosti poskuša reševati predlagani zakon. Naj izpostavim samo
               nekatere.</p>
               <p>Veljavni zakon z nekaterimi rešitvami povečuje neenakost in socialno razslojenost v
               Sloveniji. Tako 2. člen predloga zakona odpravlja privilegiran položaj
               denacionalizacijskih upravičencev, ki so po sedaj veljavnem zakonu pri obdavčitvi
               obresti od obveznic izločeni iz obdavčitve oziroma velja zanje 50% oprostitev.
               Olajšava velja tudi za eventualne dediče. Črtanje takšne rešitve smo predlagali že ob
               sprejemu zakona, vendar amandma ni bil sprejet. Predlagana rešitev bi zagotovila
               enakost državljanov. Obresti iz tega naslova znašajo letno okrog 12 milijard
               tolarjev, veljavna rešitev pomeni torej tako po eni strani izpad prihodkov proračuna,
               po drugi strani pa morajo razliko plačevati drugi davkoplačevalci. Veljavna rešitev
               glede višine neobdavčenega dela obresti ne spodbuja varčevanja. Nekatere države
               članice EU, na primer Belgija in Nemčija, kar je bilo že omenjeno, imajo znatno višji
               znesek obresti v depozitu stalno davčno oprostitev. Nekatere nove članice, na primer
               Estonija, ki jo dostikrat radi nekateri dajejo za vzgled, in Litva depozitov ne
               obdavčujejo.</p>
               <p>Veljavni sistem ne spodbuja varčevanja in prizadene zlasti male varčevalce, ki jim je
               varčevanje eksistenčnega pomena, mladi, mlade družine, starejši, upokojenci, itd.
               Verjetno bi bile potrebne ali koristne še druge spremembe, ki bi bile bolj pravične
               do posameznikov in tudi koristne za narodno gospodarstvo, zato predlagamo, da državni
               zbor predlaganega sklepa ne sprejme in da opravi obravnavo predloga zakona. Hvala
               lepa.</p>
            </sp>
            <sp who="SDZ4:CukjatiFrance">

               <speaker>PREDSEDNIK FRANCE CUKJATI:</speaker>

               <p>Hvala. Gospod Ciril Testen bo predstavil stališče poslanske skupine Nove Slovenije.
               Prosim.</p>
            </sp>
            <sp who="SDZ4:TestenCiril">

               <speaker>CIRIL TESTEN:</speaker>

               <p>Hvala za besedo, gospod predsednik. Lep pozdrav predstavniku državnega sveta,
               poslanke in poslanci. V poslanski skupini Nove Slovenije bomo podprli predlog sklepa
               matičnega delovnega telesa. Predlagane rešitve nasprotujejo sedaj veljavni ureditvi
               in so sistemsko nesprejemljive. Državni zbor je v letu 2005 potrdil spremembe in
               dopolnitve dohodninske zakonodaje, s katerimi smo poskušali vsaj delno odpraviti
               pomanjkljivosti v letu 2004 sprejetega zakona. Zaradi množice zavezancev, ki jih
               zakon zaveda, bi ravno dohodninski zakon moral biti bolj kot katerekoli drugi zakon
               enostaven, pregleden in razumljiv. Tega z nekaj posegi ni bilo mogoče doseči, saj si
               zaradi stabilnosti javnih financ nismo mogli privoščiti korenitejših sprememb.</p>
               <p>Zdrave gospodarske in finančne usmeritve, ki so bile temelj dosežene konvergence,
               bodo podlaga za novo davčno reformo. V poslanski skupini Nove Slovenije verjamemo, da
               bodo reformo podani ustrezni odgovori tudi na danes predlagane spremembe. To je
               dodaten razlog, zaradi katerega predloga v naši poslanski skupini ne bomo
               podprli.</p>
               <p>V letu 2005 smo s spremembami zakona o dohodnini uvedli cedularlno, to je iz
               progresivne lestvice izvzeto obdavčitev kapitalskih dohodkov. Cedularna obdavčitev je
               edina smiselna rešitev za državo, ki želi voditi primernost strategije pobiranje
               davkov. Pri dohodnini je bila v preteklosti poudarjena obdavčitev dohodkov iz
               kapitala. Te so obdavčili do te mere, da je kapital v letu 2004 bežal iz Slovenije,
               saj je mobilnost kapitala izjemno lahkotna. Zaradi uvedbe cedularnosti so obresti na
               hranilne vloge obdavčene z enotno, v letu 2005 15%, ne glede na višino dohodka
               posameznega zavezanca. Pri tem je veljavni dohodninski zakon predpisoval, da
               dohodnino plačaš v višini, ki je odvisna od doseženih dohodkov v tekočem letu. Glede
               na to, da je najnižji znesek dohodninske lestvice obdavčen s 16% davčno stopnjo, bi
               tudi najrevnejši plačali višje davke na obresti, kot jih po trenutno veljavnem
               zakonu. S tem so tudi socialno šibkejši v boljšem položaju, kot bi bili po zakonu iz
               leta 2004.</p>
               <p>Sedaj veljavni zakon poskuša biti nevtralen, torej takšen ki ne bo vplival na
               odločitev zavezancev o obliki vlaganj. Predlagana spremembe, to je vzpostavitev
               trajne olajšave, takšen namen onemogoča, ne glede na njeno višino. Iz tega razloga
               predlagane spremembe v poslanski skupini Nove Slovenije ne bomo podprli.</p>
               <p>V poslanski skupini Nove Slovenije se tudi zavzemamo, da se prepočasna in nedokončana
               denacionalizacija dokonča čim prej, saj sicer na tem področju nastaja velika
               gospodarska škoda. Enako kot predpisuje zakon o denacionalizaciji, si tudi v Novi
               Sloveniji prizadevamo za vračanje k naravi. Kjer to ni možno, naj se izplača
               odškodnina. V tem primeru skladno z zakonom država izda obveznice, za katere je
               obrestna mera 6%. Sedaj veljavna ureditev, da denacionalizacijski opravičenci
               plačujejo dohodnino od 50% zneska obresti na obveznice, je kompromisna. Osnovni
               predlog je bil, da se denacionalizacijskim opravičencem obresti iz naslova prejete
               odškodnine ne obdavčijo. Tako pa jim sedaj hkrati vračamo, do česar so bili že davno
               upravičeni, obenem pa zahtevamo, da del tega v obliki davkov vrnejo. Poslanci Nove
               Slovenije zato predloga sprememb in dopolnitev zakona v tem delu kot tudi v celoti,
               ne bomo podprli.</p>
            </sp>
            <sp who="SDZ4:CukjatiFrance">

               <speaker>PREDSEDNIK FRANCE CUKJATI:</speaker>

               <p>Hvala. Gospod Josip Bajc bo predstavil stališče poslanske skupine Slovenske ljudske
               stranke. Prosim.</p>
            </sp>
            <sp who="SDZ4:BajcJosip">

               <speaker>JOSIP BAJC:</speaker>

               <p>Gospod predsednik, hvala lepa. Spoštovani predstavnik državnega sveta, kolegice in
               kolegi. Tudi poslanci poslanske skupine Slovenske ljudske stranke ne bomo podprli
               obravnavanega zakona in bomo podprli stališče oziroma sklep matičnega delovnega
               telesa. Naj utemeljim to našo odločitev. Tako kot nekateri od predhodnikov, tudi v
               poslanski skupini Slovenske ljudske stranke pravimo, da del dejanskih stroškov
               dnevnice niso za nepoklicne funkcionarje in zaradi tega podležejo obdavčitvam. V
               zvezi z 2. členom, ki pravi, da naj se črta šesta točka 71. člena, to je pa 50%
               oprostitev zneskov obresti za izdane obveznice Slovenskega odškodninskega sklada
               oziroma Slovenske odškodninske družbe denacionalizacijskim opravičencem, naj dodam še
               svoje razmišljanje oziroma razmišljanje poslancev Slovenske ljudske stranke in
               nadaljujem misel mojega predhodnika.</p>
               <p>Gre za obresti in za poseganje v zakon, ki bi moral biti, bom rekel, v celoti že
               izvršen leta, leta in leta, najmanj pa skoraj 15 let. Zakon o denacionalizaciji je
               bil sprejet leta 1991 in še danes ni končan. Gre za oškodovanje ljudi, tistih, ki jim
               država ni mogla vrniti odvzetega premoženja v naravi. Gre za sporazum med državo in
               denacionalizacijskimi upravičenci za premoženje, ki ga ni bilo moč vrniti v naravi,
               bodisi da je to del javne infrastrukture, bodisi, da je to premoženje država prodala
               in je sedaj v lasti fizičnih oseb, je bilo takrat rečeno in zapisano v zakonu, da so
               ti denacionalizacijski upravičenci, v kolikor se strinjajo in ne zahtevajo drugega
               nadomestnega zemljišča, kar je mislim,da za državo boljše, sprejeli obveznice
               Slovenske odškodninske družbe oziroma Slovenskega odškodninskega sklada in takrat se
               je tudi zapisalo v tem zakonu, da jim pripada 6% obrestna mera. Osebno ocenjujem, da
               celo ta določba, ki govori, da se 50% teh obresti obdavči, če ne bi bila ustavno
               sporna glede na to, da smo s tem posegali v neke že pridobljene pravice. Pred 10
               leti, recimo, ko je postala odločba, s katero je bila priznana neka višina odškodnine
               v obveznicah Slovenske odškodninske družbe oziroma Slovenskega odškodninskega sklada
               pravnomočna.</p>
               <p>V zvezi s 3. členom, ki govori o črtanju oziroma nadomestku številke 300 na 240 se
               nam zdi sploh nerazumljivo, zakaj v to posegati s 300.000 tolarjev, se pravi tega
               skupnega, na 240.</p>
               <p>In četrtič, v zvezi s 4. členom, ki govori, da se črta drugi odstavek, ki pravi, da
               se v letu 2000 obresti v višini 300.000 ne obdavčujejo, po letu 2007 v višini
               150.000, po 1.1.2008 pa v celoti.</p>
               <p>Tudi v poslanski skupini Slovenske ljudske stranke smatramo, da je dovolj teh
               parcialnih rešitev in popravljanja zakona iz leta 2004. Imeli smo že štiri novelacije
               tega zakona. In kot je moj kolega predhodnik omenil do sedaj, pardon, v zakonu, ki je
               bil v letu 2004 sprejet, so bile praktično, v navednicah, v celoti obdavčene obresti.
               Sedaj smo pa rekli neko prehodno obdobje 2006-2007, progresivno sicer rekli v prvem
               letu 300.000, potem 150 in pričakujemo, da dokler bo v celoti začel funkcionirati ta,
               ko naj bi plačali v celoti, obresti, se pravi od vsakega tolarja in tudi pravi kolega
               Cvikl od 5 evrov 1 evro, da bo prišlo do spremembe zakona in da bomo omogočili tudi
               našim državljanom, da bodo varčevali v bankah, ki imajo sedeže v Sloveniji oziroma v
               državah EU in ne bodo delali, kar se je delalo v letu 2004, da so svoj kapital nosili
               na Kajmanske otoke, da niso podlegli obveznostim in določbam zakona iz leta 2004 o
               dohodnini. Hvala.</p>
            </sp>
            <sp who="SDZ4:CukjatiFrance">

               <speaker>PREDSEDNIK FRANCE CUKJATI:</speaker>

               <p>Hvala. Gospod Sašo Peče bo predstavil stališče poslanske skupine Slovenske nacionalne
               stranke.</p>
            </sp>
            <sp who="SDZ4:PečeSašo">

               <speaker>SAŠO PEČE:</speaker>

               <p>Spoštovani prisotni! Po oceni poslanske skupine Slovenske nacionalne stranke ni prav,
               da se državni zbor izogiba govora v povezavi s fiskalnim sistemom oziroma z davčnimi
               obremenitvami, ki težijo državljanke in državljane Republike Slovenije. Ni prav, da
               se izogibamo tiste izključne pristojnosti naše države, ki bo po 1.1.2007 še nadalje
               ostala v domeni nacionalne zakonodaje. Torej, hočemo povedati, da če bomo izgubili
               pristojnost nad monetarno politiko, bo pristojnost nad fiskalno, torej davčno
               politiko še vedno v naših rokah. Zato je toliko bolj nerazumljiv sklep matičnega
               delovnega telesa in podpora tistih poslanskih skupin, ki se izogibajo govoru o
               davčnih bremenih naših državljank in državljanov. Po naši oceni bi bilo smiselno
               glasovati proti stališču oziroma sklepu matičnega delovnega telesa in omogočiti
               nadaljnjo razpravo o neenakopravnem položaju posameznih subjektov v okviru naše
               družbe. Določati in davčno razbremeniti samo en sloj, to so denacionalizacijski
               upravičenci, v obliki svoje upravičene ali pa neupravičene nagrade, torej v okviru
               obveznic, je nesprejemljivo do ostalega dela državljank in državljanov, ki so
               podvrženi v okviru svojih kapitalskih ali pa, recimo, finančnih transakcij v
               posameznih institucijah. Po naši oceni bi se razprava o tem morala odvijati tako v
               okviru zakonodajne veje oblasti, torej državnega zbora, kot v okviru izvršilne veje
               oblasti. Ni prav in ni pošteno, da določen del ljudi, subjektov, ali pa celo skupino
               oprostimo davčnega bremena iz naslova prihodka denacionalizacije, medtem ko mora ta
               njihov izpad dohodka poplačati vsak drug sleherni državljan in državljanka. Iz tega
               naslova in predvsem iz naslova prihodkov proračuna Republike Slovenije, ki jasno
               nakazujejo strukturo javnih financ v naši državi, ki je žal izključno negativna,
               kajti če pogledamo to strukturo, bomo videli, da prek 93% vseh proračunskih prihodkov
               sestavljajo davčni prihodki, torej tisti vir prihodkov, ki so jih dolžni plačevati
               najsi bo osebe v fizičnem ali pravnem pogledu, in v kolikor ne plačujejo, so
               podvrženi kazenskim sankcijam. Izločiti iz tega in s tem dodatno davčno obremeniti
               tisti večinski del Slovenk in Slovencev, v zameno za tistih nekaj ali pa skupino
               ljudi iz naslova denacionalizacije, enostavno ni pravično.</p>
               <p>Iz tega naslova bomo nasprotovali sklepu matičnega delovnega telesa. In iz tega
               naslova apeliram na vas, spoštovane poslanke in poslanci, da omogočite nadaljnjo
               razpravo, predvsem pa omogočite tak davčni sistem, ki ne bo v zameno za razbremenitev
               denacionalizacijskih upravičencev, kot je trenutno v veljavi, dodatno bremenil
               tistega velikega dela Slovenk in Slovencev, predvsem in izključno tiste, ki niso
               denacionalizacijski upravičenci. Če boste podprli sklep matičnega delovnega telesa in
               s tem onemogočili nadaljnjo razpravo v zvezi z zakonom o dohodnini, pomeni, da ste
               pristopili k selektivni davčni politiki tudi na področju osebnih oziroma personalnih
               davkov, katerih posledica je vračilo iz naslova denacionalizacije, in to ni prav.</p>
               <p>V nacionalni stranki bomo glasovali proti stališču matičnega delovnega telesa in s
               tem poskušali podpreti debato o davčni enakopravnosti državljank in državljanov.
               Hvala.</p>
            </sp>
            <sp who="SDZ4:CukjatiFrance">

               <speaker>PREDSEDNIK FRANCE CUKJATI:</speaker>

               <p>Hvala. Gospod Vili Rezman bo prestavil stališče poslanske skupine Demokratične
               stranke upokojencev. Prosim.</p>
            </sp>
            <sp who="SDZ4:RezmanVili">

               <speaker>VILI REZMAN:</speaker>

               <p>Hvala lepa. Ko smo sprejemali davčno zakonodajo oziroma njene spremembe, smo v naši
               poslanski skupini, torej v poslanski skupini DeSUS, imeli številne, domnevamo, da
               tudi tehtne pomisleke. Z nekaterimi smo celo uspeli takrat prepričati koalicijske
               partnerje, da so se solidalizirali z našimi pomisleki. Šlo je v bistvu za to, kar
               zdaj predlaga s predlogom zakona tudi državni svet. In, ker smo takrat imeli
               pomisleke, jih imamo tudi danes in nismo vajeni porazdeliti brez nekih utemeljenih
               razlogov. Prepričani smo, da je bilo že takrat med nami vsemi, zlasti pri enem
               pomembnem predlogu, namreč pri predlogu odplačevanja obresti na depozite, tako rekoč
               dosežemo v državnem zboru soglasje. Zato smo, to je treba ponoviti in ponavljati
               morebiti večkrat, vse koalicijske poslanske skupine tudi pripravile predlog
               amandmaja, ga podpisale in ga skušale vložiti, dokler nam seveda ni procedura
               preprečila. Ampak smo takrat bili po vsebini soglasni s tem, da se mora omogočiti
               davčna olajšava za obresti za davek na obresti za vloge za vse občane, brez tega
               postopnega ukinjanja. Danes ni nobenega posebnega razloga, da bi mislili drugače,
               zato seveda tudi ne podpiramo predloga matičnega delovnega telesa in bomo tudi mi
               nasprotovali temu.</p>
               <p>Že takrat smo opozarjali na to, da gre s spreminjanjem davčne zakonodaje pravzaprav
               za nek zelo jasen proces, ki govori o tem, kako bo velikanska množica Slovenk in
               Slovencev pač v bodoče bolj obdavčena in kako bo res neka manjša skupina tistih, ki
               imajo bistveno več, ki bi jim celo lahko rekli, da so bogati, nove olajšave in da
               prispevajo bistveno manj kot poprej. Mi ne mislimo, da bi morali biti obremenjeni
               tako kot je bilo prej predlagano in uveljavljeno, vendar sodimo, da so te meje pri
               razbremenjevanju bogatih tudi nekoliko višje, kot je pa nova davčna zakonodaja to
               postavila. Sodimo, da je prav, da bi spodbudili varčevanje. To počnemo na različnih
               ravneh, že pri otrocih, ko se rodijo, jih skušamo mnogi navajati na ta način, da
               bodisi odpiramo hranilne knjižnice in jim starši in sorodniki in občine in banke
               nalagajo prve vloge, do tega, da mnogi, starejši, starostniki, ki ne žele s svojim
               odhodom iz aktivnega življenja bremeniti mlajših, hranijo svoje prispevke, do tega,
               da si mnogi mladi študentje na primer skušajo prihraniti kaj za to, da bi spoznali
               svet, da bi lahko študirali v tujini, da bi morebiti lahko prispevali kaj k nakupu
               prvega stanovanja. Sodimo, da bi jim bilo potrebno pri tem pomagati. Zlasti sedaj, ko
               jim namenjamo to, da bodo strašno fleksibilni, in kar zadeva delovnih mest in ne bodo
               imeli rednih in zaposlitve za nedoločen čas, omogočimo, da kaj prihranijo za socialno
               varnost, za tiste trenutke, ko bo ta socialna varnost ogrožena. In nekaj v podporo
               tem namenom bi sprejem zakona, kakršnega je predlagal državni svet, zagotovo
               prispeval. Mi ne podpiramo predloga, ki ga je sprejelo matično delovno telo,
               podpiramo predlog za nadaljevanje razprave in omenjamo to, da smo podoben zakon mi že
               pričeli pripravljati in nam je samo v pomoč to, da ga je pripravil državni svet.
               Sodimo pa ravno tako kot mnogi drugi, da ni potrebno sprejeti tistega določila, ki
               govori o dnevnicah. Torej, mi bomo glasovali proti sklepu delovnega telesa.</p>
            </sp>
            <sp who="SDZ4:CukjatiFrance">

               <speaker>PREDSEDNIK FRANCE CUKJATI:</speaker>

               <p>Hvala. Končali smo s predstavitvijo stališč poslanskih skupin. O predlogu sklepa bomo
               v skladu s časovnim potekom seje zbora odločali danes v okviru glasovanj pol ure po
               prekinjeni 19. točki dnevnega reda oziroma najkasneje ob 19.55 uri. S tem prekinjam
               to točko dnevnega reda.</p>
               <p>Prehajamo na <title>16. TOČKO DNEVNEGA REDA - OBRAVNAVA PREDLOGA ZAKONA O SPREMEMBAH IN
                  DOPOLNITVAH ZAKONA O VISOKEM ŠOLSTVU.</title> Predlog zakona je v obravnavo
               predložila vlada Republike Slovenije. Besedo dajem predstavniku vlade za dodatno
               obrazložitev. Dr. Jure Zupan, minister za visoko šolstvo, znanost in tehnologijo,
               imate besedo. Prosim.</p>
            </sp>
            <sp who="SDZ4:ZupanJure">

               <speaker>DR. JURE ZUPAN:</speaker>

               <p>Spoštovani! Pred vami je predlog zakona o spremembah zakona o visokem šolstvu, ki
               predpostavlja štiri spremembe, o katerih bi rad na kratko spregovoril. Prva sprememba
               se dotika enovitih študijskih programov, in sicer tega, da sprememba omogoča enovit
               študijski program pet plus nič samo v primerih, ko je za to s posebnim predpisom to
               določeno zunaj tega, se pravi da ni to avtomatično prepuščeno fakultetam oziroma
               posameznim univerzam ali smerem, da bi se same odločile, kdaj je lahko pet plus nič.
               Pač pa mora biti za to poseben sklep, da za tem stoji poseben državni interes. Takšno
               ureditev poznajo praktično v vseh državah in imajo, poleg evropsko reguliranih študij
               si večina držav pridružuje tudi pravico, da sama regulira nekatere poklice v tej
               smeri. Druga sprememba, ki je v 10. členu, se dotika tega, da se država obvezuje, da
               bo financirala vseh pet let študija, torej tri leta na prvi bolonjski stopnji in še
               dve leti na drugi bolonjski stopnji, to je sprememba od prejšnjega zakona, ki je
               predvideval, da država financira samo prva štiri leta. Potem pride večja sprememba,
               kjer definiramo na novo pristojnosti sveta za visoko šolstvo, ki mu v treh telesih,
               torej v senatu za akreditacijo, za evalvacijo, za habilitacijo, dajemo pooblastila za
               akreditacijo, ki jo je imel še prej, habilitacijo, ki jo lahko širimo, ker ima sedaj
               možnost, da naredi tudi neodvisno komisijo zunaj univerz. To posebej poudarjam, da s
               tem absolutno ni kršena avtonomija univerz, ker je veljavnost pridržana oziroma
               priznavanje posamezne habilitacije zunaj univerze v pristojnosti univerze, torej
               univerza lahko sama reče, da za njo veljajo določeni predpisi in velja ta
               habilitacija, ki jo nekdo dobi preko tega sveta samo, če ustanavlja nekaj svojega
               oziroma nekaj drugega, kar gre potem tako še enkrat čez akredicijsko telo. To je
               treba posebej poudariti. Kar se pa tiče evalvacijske kompetence, ki jo sedaj svet
               dobiva na novo, pa je to za našo državo primerna rešitev. Tukaj smo se poslužili
               rešitve, ki združuje vse tri funkcije, tudi akreditacijo in evalvacijo, vrši pa to
               neodvisno telo, ki je po svoji sestavi bolj neodvisno kot pa v prejšnjih sestavah,
               ker smo eksplicitno določili, da so v njem strokovnjaki, ne pa predstavniki
               visokošolskih zavodov. Potem je še 15. člen, ki pa uravnava ravni izobrazbe med
               starimi nazivi, ki so bili pridobljeni pred sprejetjem bolonjskih nazivov, in pa
               tistimi nazivi, ki so pridobljeni po bolonjskih nazivih. To je treba posebej
               poudariti, da nazivi, kot so bili, ostanejo taki, kot so bili pridobljeni. Kdorkoli
               je pridobil naziv po starih programih, ta naziv ohranja, in kdorkoli je pridobil
               naziv po novih programih, ta naziv ohranja. Gre za ravni izobraževanja, raven
               izobrazbe, pomeni to samo formalno uvrščanje v raven. Če povem kot primerjavo, če je
               nekdo delal Valdorfsko osnovno šolo ali pa po programu neke navadne osnovne šole, še
               vedno je raven izobraževanja osnovna šola. Jasno pa je, da so vsebine različne. Gre
               za raven izobraževanja. V tem smo v bistvu uvrstili tri stopnje, ker gre za
               visokošolski sistem, torej šesta, sedma in osma, ki ustrezata po novem sistemu I.
               bolonjski, II. bolonjski in III. bolonjski stopnji, pri starem nazivu, se pravi
               ravni, če sedaj govorimo o ravneh izobrazbe. Raven izobrazbe prve bolonjske je v
               šesti ravni, raven druge bolonjske je v sedmi ravni in izobrazba po tretji bolonjski
               je v osmi ravni. Po starih nazivih pa so višje šole, visoke šole, višje strokovne
               šole in pa bivša I. stopnja v šesti ravni, II. univerzitetna diploma in druga
               bolonjska so v sedmi ravni, v osmi ravni so magisterij in doktorat. Toliko bi o tem
               na kratko. Mislim, da sem s tem povedal bistvo vseh sprememb, ki so v tem zakonu.
               Hvala lepa.</p>
            </sp>
            <sp who="SDZ4:CukjatiFrance">

               <speaker>PREDSEDNIK FRANCE CUKJATI:</speaker>

               <p>Hvala gospodu ministru. Predlog zakona je obravnaval odbor za visoko šolstvo, znanost
               in tehnološki razvoj kot matično delovno telo. Prosim predsednika odbora, gospoda
               Rudolfa Mogeta, da predstavi poročilo odbora. Prosim.</p>
            </sp>
            <sp who="SDZ4:MogeRudolf">

               <speaker>RUDOLF MOGE:</speaker>

               <p>Spoštovani gospod predsednik, minister, kolegice in kolegi, lep pozdrav! Tudi na
               odboru je v obširni razpravi o predlogu zakona najprej minister dr. Jure Zupan
               razložil te cilje, h katerim zakon teži, zato mi dovolite, da jih ne ponavljam. Po
               njem je predstavnik zakonodajno-pravne službe omenil spornost določb 4., 5. in 7.
               člena, ki ureja vprašanja statusa in pristojnosti Sveta Republike Slovenije za visoko
               šolstvo. Ker se v noveli zakona širijo pristojnosti sveta, je opozoril, da tako v
               ustavi kot v zakonih iz tega področja, predvsem v zakonu o državni upravi, ni ne
               ustavne, ne zakonske podlage, po kateri bi lahko smatrali ta svet za kaj drugega, kot
               strokovno-posvetovalni svet vlade. Nato je predstavnik državnega sveta dejal, da svet
               ne podpira širjenja pristojnosti Sveta Republike Slovenije za visoko šolstvo, kjer
               lahko začne svet na ta način posredno posegati v avtonomijo univerz. Določbo o
               primerljivosti ravni izobrazbe pa državni svet podpira. Rektorica Univerze v
               Ljubljani, dr. Andreja Kocjančič, je menila, da pomeni kakršnokoli urejanje enovitega
               študija in pri tem vmešavanje oblasti v strokovne zadeve poseg v avtonomijo univerze.
               Svet Republike Slovenije za visoko šolstvo mora imeti neodvisno, samostojno,
               strokovno službo, ki ne bo podrejena ministru, ampak predsedniku sveta. Svet pa bi
               moral imeti položaj samostojnega in neposrednega proračunskega uporabnika. Za
               uskladitev izobrazbene ravni po starih in novih programih naj bi vlada ustanovila
               strokovno delovno skupino, ki bo predlagala ustrezno rešitev skladno z nacionalnim
               programom. Rektor Univerze Maribor, dr. Ivan Rožman, je podprl določbo 15. člena
               glede primerljivosti izobrazbe po starih in novih študijskih programih. Ne strinja se
               le z določbo v tem členu, da bi raven izobrazbe, pridobljene po sedanjih študijskih
               programih za pridobitev specializacije, ustrezala ravno izobrazbi, pridobljeni po
               študijskih programih tretje stopnje iz 33. člena zakona, to pomeni doktorske.
               Rektorica Univerze na Primorskem, dr. Lucija Čok, je menila, da predlagani zakon krči
               avtonomnost univerz ter partnerstvo med državo in uporabniki Svet Republike Slovenije
               za visoko šolstvo mora biti neodvisen, da bi tako dal visokemu šolstvu kredibilnost.
               Predlagana primerljivost pridobljene izobrazbe po starih in novih študijskih
               programih ni ustrezna. Predstavnik Študentske organizacije Slovenije predlaga, da naj
               se Svet Republike Slovenije za visoko šolstvo ustanovi na podlagi zakona o javnih
               agencijah, saj bi se le tako omogočila njegova samostojnost in neodvisnost od vlade
               ter ministrstva. Pomembnejši del razprave se nanaša na 4., 5., 6. in 7. člen, ki
               opredeljuje ustanovitev in naloge Sveta Republike Slovenije za visoko šolstvo ter
               akreditacijskega, evalvacijskega in habilitatskega senata, ki ga izvoli svet.
               Predstavniki dveh univerze študentje ter poslanec dr. Slavko Gaber so v obravnavi ta
               člen omenili, da po predlaganih določilih odločanja v sistemu v okviru agencije že
               ima predlog, da bi strokovne, organizacijske in administrativne naloge za svet
               opravljal organ v sestavi ministrstva, pa ne zagotavlja neodvisnosti te službe. Glede
               15. člena, ki opredeljuje primerljivosti izobrazbe, pridobljene po dosedanjih
               študijskih programih, z ravnijo izobrazbe po novih študijskih programih, je bilo v
               razpravi med drugim rečeno, da lahko predlagana rešitev škodi tako dosedanjim,
               predvsem pa bodočim diplomantom.</p>
               <p>Odbor je tako, kot ste videli, ob diametralno različnih mnenjih glede rešitve zakona
               zakon dopolnil le z amandmaji koalicije, ki so v pretežni meri pokrili le
               pomanjkljivosti zakona, na katere je opozorila zakonodajno-pravna služba, in odbor
               predlaga državnemu zboru, da ga tako dopolnjenega sprejme. Hvala lepa.</p>
            </sp>
            <sp who="SDZ4:CukjatiFrance">

               <speaker>PREDSEDNIK FRANCE CUKJATI:</speaker>

               <p>Hvala. Sledi predstavitev stališč poslanskih skupin. Gospod dr. Slavko Gaber bo
               predstavil stališče poslanske skupine Liberalne demokracije Slovenije.</p>
            </sp>
            <sp who="SDZ4:GaberSlavko">

               <speaker>DR. SLAVKO GABER:</speaker>

               <p>Gospod predsednik, gospod minister, kolegice in kolegi! V tem tednu nam je zgleda
               usojeno, da nadaljujemo z obravnavo pomembnih, a neusklajenih zakonov. Minister je po
               dolgem oklevanju in po notranjih koalicijskih razprtijah prinesel v parlament zakon,
               ki ni usklajen niti v koaliciji. To nas sicer ne moti prav posebej, nas pa zato močno
               moti dejstvo, da sprejemamo zakon, ki mu nasprotujejo Univerza v Ljubljani, Kopru,
               Mariboru, in temu zakonu nasprotuje svet za visoko šolstvo, gospodarska zbornica,
               študentske organizacije in še bi se našlo tistih, ki se ne strinjajo z rešitvami, ki
               so zapisane v zakonu, ki ga bomo danes obravnavali. Mislim, da s tem Slovenija
               postaja unikatna evropska država. Sprejemanje zakonov na tako občutljivem področju,
               kot je področje visokega šolstva, ob takšni meri nesoglasja vseh ključnih akterjev je
               nekaj, za kar težko najdete primerjavo kjerkoli, Slovenija pa česa takega vsekakor ne
               pomni.</p>
               <p>Zakaj je ta zakon tako pomemben? Najprej obravnava, kot je minister že omenil,
               vprašanje ugotavljanja in zagotavljanja kakovosti na področju visokega šolstva. Po
               drugi strani se ukvarja z vprašanjem akreditacije. Še več, ukvarja se tudi z
               vprašanji habilitacije. Tako pomembna vsebinska področja, kot jih ureja zakon v teh
               začetnih členih - mislim, da tam nekje od 5 do 8, 10 - zahtevajo soglasje v stroki.
               Težko je verjeti dobronamernosti urejanja tega področja v primeru, da univerze kar po
               vrsti opozarjajo, da se posega v pristojnosti, ki naj bi bile njihove, in še posebej
               težko je verjeti dobronamernosti, ko imamo ob tem celo primere slabo premišljenih
               ravnanj na tem področju, posebej na področju habilitacij.</p>
               <p>Zakon se ob tem ukvarja še z nekim posebnim vprašanjem, ki bo dolgoročno močno
               označilo ravnanje te generacije, ki danes sedi v tem parlamentu. Ukvarja se namreč z
               vso postavitvijo ocen, vrednosti diplom, ki so bile pridobljene po programih, ki so
               bili sprejeti pred junijem leta 2004, in pa tistih, ki bodo pridobljene po programih,
               ki jim bomo rekli v bodoče bolonjski programi. Ta postavitev bi se morala znati
               izogniti dvojemu. Najprej temu, da ne bi devalvirala pridobljenih izobrazb, morala bi
               znati doseči to, da bi ljudje, ki so danes kvalificirani za opravljanje določenega
               dela, videli, da bodo imeli priložnost opravljati takšno delo tudi v bodoče. To je
               ena od pasti, ki se je mora država zavedati, in bi jih morala znati rešiti v okviru
               postavitve okvira oziroma ogrodij poklicnih kvalifikacij v tej državi v kontekstu
               evropskih kvalifikacij. Druga enako velika nevarnost, ki pa smo ji kot vse kaže danes
               bistveno bližje, pa je nevarnost, da bi devalvirali delo, ki ga opravljajo mlade
               generacije med svojim študijem. Včeraj smo imeli polna usta zahtev, da je njihova
               naloga predvsem študirati, naša naloga je, da ne devalviramo njihovih študijskih
               prizadevanj, da se ne bi zgodilo, da bomo na račun skrbi zase pozabili na tiste, ki
               bodo diplomirali v naslednjih desetletjih, in veliko jih bo. Čudna država bomo, zelo
               čudna, če se nam bo to zgodilo. Hvala.</p>
            </sp>
            <sp who="SDZ4:CukjatiFrance">

               <speaker>PREDSEDNIK FRANCE CUKJATI:</speaker>

               <p>Hvala. Magistrica Majda Potrata bo predstavila stališče poslanske skupine Socialnih
               demokratov.</p>
            </sp>
            <sp who="SDZ4:PotrataMajda">

               <speaker>MAG. MAJDA POTRATA:</speaker>

               <p>Hvala za besedo, gospod predsednik. Spoštovani gospod minister, poslanke in poslanci.
               Socialni demokrati ugotavljamo, da je partnerstvo dober okvir za dialog, v katerem
               lahko udeleženci soočajo različne poglede na reševanje najpomembnejših vprašanj za
               državo. Marsikdaj pa so razhajanja pregloboka, da bi o nekaterih vprašanjih bilo
               mogoče doseči soglasje. Eno takih področij je očitno tudi urejanje visokega šolstva,
               pri čemer Socialni demokrati ugotavljamo, da ni pred nami zakon, za katerega bi bilo
               mogoče reči, da je usklajen z vsemi tistimi, ki so s tem zakonom kakorkoli povezani.
               Težko verjamemo, da bi bilo mogoče v kratkem doseči bistveni premik v teh
               razhajanjih, zato smo tudi ves čas zagovarjali, da bi moral zakon biti obravnavan po
               rednem postopku. Prepričani smo namreč, da prinaša v takšni obliki, v kakršni je
               sedaj pred nami, negativne posledice v visokem šolstvu. Socialni demokrati bomo
               spremembam zakona o visokem šolstvu nasprotovali predvsem iz naslednjih razlogov. Ker
               gre za zelo občutljivo temo s strukturnimi in dolgoročnimi posledicami, bi ta
               vprašanja morali reševati z najvišjo stopnjo družbenega in političnega soglasja, zato
               je za tovrstne spremembe sprejemljiv le redni postopek v državnem zboru. Še preden pa
               bi bil zakon zrel za parlamentarno proceduro, bi moral biti usklajen z univerzami in
               študentskimi organizacijami, česar pa za ta predlog, kot rečeno, ni mogoče
               trditi.</p>
               <p>Drugič. Prevladuje ocena, da zakonske spremembe namesto napredka prinašajo
               nazadovanje, saj predlogi niso razvojno usmerjeni in ne dajejo odgovorov na izzive,
               ki so pred Slovenijo, o visokem šolstvu.</p>
               <p>Tretjič.Organ za evalvacijo visokošolskega študija mora biti v vseh določilih sprejet
               z najvišjim soglasjem, da bi lahko opravljal naloge, ki jih od njega terja naše
               visoko šolstvo. Obstaja namreč prevelika nevarnost, da se bodo nove visokošolske
               ustanove in nove univerze oblikovale po političnih kriterijih, ne da bi bili
               zagotovljeni kakovostni materialni in kadrovski pogoji. Če želimo, da Slovenija svetu
               ponudi kakovostno znanje, bomo morali največjo pozornost posvetiti ravno kakovosti
               visokošolskega in podiplomskega študija, zato ne smemo dovoliti, da bi postalo visoko
               šolstvo plen za vse tiste, ki nimajo ustreznih kvalifikacij in referenc, da bi se
               prebili na obstoječe kakovostne institucije. Prav nasprotno, Socialni demokrati smo
               prepričani, da bi morali obstoječe institucije usmeriti v nov zagon in v odpiranje
               razvitemu svetu. Situacija v slovenskem visokem šolstvu pa je tako pereča, da terja
               takojšnjo vzpostavitev agencije za ugotavljanje kakovosti in začetek postopkov
               evalvacije. Spreminjanje zakonodaje ne sme ogroziti začetka teh postopkov, tako kot
               ne smemo dopustiti, da bi se o vsaki menjavi vlade preoblikoval tudi organ za
               evalvacijo, saj bi to lahko vodilo do tega, da se visoko šolstvo sploh ne bi znašlo
               pod drobnogledom zunanjih ocenjevalcev, kar je nesprejemljivo.</p>
               <p>Četrtič. Zakon bi moral določati, da so kriteriji za habilitacijo pri svetu za visoko
               šolstvo najmanj tako zahtevni, kot so najbolj zahtevni kriteriji iz slovenskih
               univerz, saj bi se le tako lahko izognili sumu po političnem podeljevanju
               naslovov.</p>
               <p>Petič. Ne vidimo razloga za posebno poudarjanje možnosti enovitega magistrskega
               študija, ker je ta možen že po obstoječi zakonodaji, tako kot tudi enovit doktorski
               študij poteka, ne da bi bil posebej opredeljen v obstoječem zakonu in ga tudi novela
               ne predvideva. To vnaša nepotrebno zmedo, ki se ji moramo izogniti.</p>
               <p>Za konec še šesti ugovor temu zakonu, povezan s 15. členom zakona. Menimo, da gre v
               resnici za razvrščanje na ravni izobrazbe, pa glede razvrščanja ni doseženega
               soglasja, in da sta kot nezadovoljni razpoznani obe plati, tako tisti, ki so
               študirali po veljavnih programih, kot tisti, ki bodo diplomirali po bolonjskih
               programih. Rešitev bi morala biti konsenzualna. Hvala.</p>
            </sp>
            <sp who="SDZ4:CukjatiFrance">

               <speaker>PREDSEDNIK FRANCE CUKJATI:</speaker>

               <p>Hvala. Mag. Franc Capuder bo predstavil stališče poslanske skupine Nove Slovenije.
               Prosim.</p>
            </sp>
            <sp who="SDZ4:CapuderFranc">

               <speaker>MAG. FRANC CAPUDER:</speaker>

               <p>Hvala lepa, gospod predsednik. Gospod minister, poslanke in poslanci, dragi gostje na
               balkonu! Sedanja novela zakona o visokem šolstvu prinaša rešitve na štirih različnih
               področjih. Prvič, uvaja enostopenjski magistrski študij, razrešuje problem šolnin za
               redno vpisane študente na prvi in drugi bolonjski stopnji, razrešuje vprašanja
               primerljivosti nazivov med starimi in novimi študijskimi programi ter na novo
               definira dolžnosti sveta za visoko šolstvo in predvsem širi njegove naloge.</p>
               <p>V Novi Sloveniji smo prepričani, da bi morale biti rešitve primerljivosti nazivov med
               starimi in novimi študijskimi programi rešene že v letu 2004, ko se je sprejemal
               sedaj veljavni zakon o visokem šolstvu. Žal takrat vladajoča koalicija ni zmogla
               dovolj moči za rešitev tega problema. Zaradi tega šele danes s spremembo
               obravnavanega zakona odpravljamo pravno praznino glede razmerja med diplomanti
               dosedanjih in novih študijskih programov, saj mora državni zbor na podlagi
               upoštevanja ustave Republike Slovenije v zakonu urediti vse, kar je potrebno, da
               lahko diplomant ugotovi svoj pravni položaj že na podlagi zakona. To velja zlasti za
               enakopravnost na trgu dela doma in v tujini, okvirno pa tudi za nadaljevanje študija.
               Ta razmerja so v nam primerljivih državah urejena različno. Večinoma so urejena v
               določbah zakonov o strokovnih naslovih ali poimenovanjih stopenj v visokošolskih
               zakonih, delno pa so razvidna iz drugih predpisov ali odločitev pristojnih organov.
               Določbe, kakršne so predvidene v zakonu, nikakor ne pomenijo izenačitve ali celo
               enakosti programov, dosedanjih in novih. Pomeni le, da je raven izobrazbe, se pravi
               dosežen nivo znanja, ki si ga je bilo mogoče pridobiti doslej, primerljiv oziroma
               ustreza ravni znanja v novem visokošolskem sistemu. Pomembno je zato, da se za
               sedanje diplomante ohranijo pridobljene pravice tako pri nadaljevanju izobraževanja
               kot pri zaposlovanju. V Novi Sloveniji smo vedno nasprotovali težnjam nekaterih
               posameznikov in institucij, da bi primerljivi doseženi nivo znanja sedanjih
               univerzitetnih diplomantov bil primerljiv z doseženim nivojem znanja po sedanji prvi
               bolonjski stopnji. Prepričani smo, da bi s sprejemom takšne diskriminatorne rešitve
               prizadeli več kot 120.000 univerzitetnih diplomirancev, ki bi bili v podrejenem
               položaju do diplomantov po drugi bolonjski stopnji. Po težnji istih posameznikov in
               institucij bi moral univerzitetni diplomiranec, če bi hotel primerjati svoj dosežen
               nivo znanj z znanjem, ki ustreza drugi bolonjski stopnji, oziroma če bi hotel
               opravljati isto zaposlitev, kjer se zahteva nivo znanja po drugi bolonjski stopnji,
               iti še za eno leto v šolo. To pa za nas ni sprejemljivo. Podobno oziroma primerljivo,
               kot so stvari urejene v predlogu tega zakona, so stvari urejene v sosednjih, nam
               primerljivih evropskih državah, ponovno ponavljam.</p>
               <p>Z rešitvami, ki so predlagane v 10. členu sprememb tega zakona, se stanje na področju
               šolnin bistveno izboljšuje glede na sedaj veljavne rešitve v zakonu, ki ga je
               sprejela prejšnja vlada in ki študentom ni omogočil brezplačnega študija v vseh petih
               letnikih. V sedaj veljavnem zakonu je določeno, da država zagotavlja sredstva v
               proračunu za izvajanje najmanj štirih letnikov študijskih programov in za tretjino
               študentov zagotovi sredstva za izvajanje študija v petem letniku.</p>
               <p>Rešitve, katere je predlagala sedanja vlada, sledijo koalicijski zavezi, da država
               plača študij za vse redno vpisane študentke in študente za dokončanje prve in druge
               bolonjske stopnje.</p>
               <p>V Novi Sloveniji pozdravljamo tudi vse ostale rešitve v zakonu in bomo spremembe
               zakona z veseljem podprli. Amandmajev Liberalne demokracije in SD-ja pa žal ne moremo
               podpreti. Hvala lepa.</p>
            </sp>
            <sp who="SDZ4:CukjatiFrance">

               <speaker>PREDSEDNIK FRANCE CUKJATI:</speaker>

               <p>Hvala. Mag. Janez Kramberger bo predstavil stališče poslanske skupine Slovenske
               ljudske stranke.</p>
            </sp>
            <sp who="SDZ4:KrambergerJanez">

               <speaker>MAG. JANEZ KRAMBERGER:</speaker>

               <p>Hvala lepa, gospod predsednik. Spoštovani gospod minister, kolegice in kolegi! Lep
               pozdrav tudi vsem prisotnim na balkonu. Znanje je nedvomno tista dobrina, ki ima in
               bo v prihodnje imela še odločilnejši vpliv na razvoj Slovenije. V mnogih dokumentih
               smo zapisali, da želi biti Slovenija država oziroma družba, ki temelji na znanju.
               Ključnega pomena za zagotovitev kvalitetnih strokovnjakov je dober in kakovosten
               visokošolski sistem. Danes spreminjamo temeljni zakon iz tega področja. Obravnavana
               problematika je vse prej kot enostavna. Na to kaže tako dolgotrajen postopek priprave
               novele zakona kot tudi različni pogledi na predlagane rešitve. Med štirimi
               vsebinskimi sklopi, ki jih ureja novela zakona, ima verjetno absolutno podporo le
               ena. Gre za določbo, ki ureja državno financiranje obeh prvih stopenj bolonjskega
               študija. Pri tem moramo poudariti, da ima obstoječi veljavni zakon določbe, ki
               omogočajo oziroma določajo, da je eno leto druge stopnje študija plačano tudi v
               obliki šolnine oziroma da se ne financira iz javnih sredstev. Pri tem moramo jasno
               povedati, da gre pri noveli zakona za pozitivno rešitev, ki bo tudi študentom novih
               študijskih programov omogočila brezplačen študij na prvih dveh stopnjah. Ob tem pa v
               poslanski skupini Slovenske ljudske stranke opozarjamo, da je ta določba sama po sebi
               zadovoljiva, a ne zagotavlja povečanja sredstev, ki jih visoko šolstvo nedvomno
               potrebuje. Pri tem se ne bi želeli opredeljevati, ali so dodatna sredstva možna v
               obliki šolnin ali tesnejšega sodelovanja z gospodarstvom ali morda na kakšen drug
               način. V Slovenski ljudski stranki pa se nedvomno zavedamo, da brez dodatnih sredstev
               še posebej tehnične fakultete ne bodo mogle doživeti potrebnega napredka. Pomemben
               del novele zakona je namenjen preureditvi Sveta Republike Slovenije za visoko
               šolstvo, ki prevzema nove naloge in dobiva tudi nove odgovornosti. Vlada Republike
               Slovenije v obrazložitvi predloga zakona navaja, da bo po spremembi zakona o visokem
               šolstvu svet izpolnjeval pogoje, ki jih določa <q>"Enka"</q>, torej Agencija za
               zagotavljanje in preverjanje kakovosti. V poslanski skupini Slovenske ljudske stranke
               menimo, da pri spreminjanju kakovosti visokega šolstva že krepko zamujamo, in iz tega
               razloga pozdravljamo predloge spremembe zakona, ne moremo pa spregledati dejstva, da
               obstajajo določeni utemeljeni pomisleki o predlagani rešitvi spreminjanja kakovosti,
               zlasti z vidika neodvisnosti organa, ki naj jih opravlja. Menimo, da bi bila
               neodvisna agencija s tega vidika vseeno boljša rešitev, vendar pa nimamo namena, da
               zaradi tega ne bi podprli predlaganega zakona, saj gre za izjemno pomembno področje,
               pri katerem že tako ali tako zamujamo. Vsaka sprememba obstoječega in ustaljenega
               sistema pripelje do določenih zapletov. To se zelo jasno vidi na primeru odločitve za
               novi bolonjski stopenjski sistem študija. Že ob uveljavljanju novega študijskega
               sistema se je postavilo vprašanje primerljivosti starih in novih študijskih programov
               oziroma pridobljenih ravni izobrazbe. V poslanski skupin Slovenske ljudske stranke se
               strinjamo, da starih in novih programov ni mogoče primerjati med seboj, saj gre
               oziroma bi moralo iti za dva popolnoma različna koncepta študija z različnimi cilji,
               pristopi in profili diplomantov, zato se sprašujemo, zakaj je na tem področju sploh
               prišlo do toliko zapletov. Problem po našem mnenju izvira iz predpostavke, da bo novi
               bolonjski sistem študija boljši, da bodo delodajalci dajali prednost diplomantom
               bolonjskih programov in da bodo posledično diplomanti starih programov v podrejenem
               položaju na trgu dela. To seveda popolnoma drži, delodajalca vedno zanima le
               usposobljenost za posamezno delo oziroma posamezni poklic. Upamo pa seveda, da bodo
               novi študijski programi res boljši in kvalitetnejši, s tega vidika bo njihova
               prednost pri zaposlovanju sama po sebi umevna, pri tem pa žal ugotavljamo, da se
               marsikatera fakulteta oziroma visokošolska institucija prenove in oblikovanja
               bolonjskih programov še zdaleč ni lotila na odgovoren in pravi način. V predlogu
               zakona je izrecno poudarjeno, da predlagana določba ne pomeni izenačitve ali celo
               enakosti dosedanjih in novih študijskih programov, pomeni le, da raven izobrazbe, ki
               si jo je bilo mogoče pridobiti do sedaj, ustreza ravni v novem visokošolskem sistemu.
               S tega vidika je zakonski predlog sprejemljiv, je pa potrebno razjasniti še nekatera
               vprašanja in dileme, med njimi zlasti problematiko specializacije. Hvala lepa.</p>
            </sp>
            <sp who="SDZ4:CukjatiFrance">

               <speaker>PREDSEDNIK FRANCE CUKJATI:</speaker>

               <p>Hvala. Gospa Barbara Žgajner Tavš bo predstavila stališče poslanske skupine Slovenske
               nacionalne stranke. Prosim.</p>
            </sp>
            <sp who="SDZ4:ŽgajnerTavšBarbara">

               <speaker>BARBARA ŽGAJNER TAVŠ:</speaker>

               <p>Hvala lepa za besedo. Novela zakona o visokem šolstvu ureja pravzaprav tisto, kar bi
               v osnovi moral urejati že zakon o visokem šolstvu iz leta 2004, ki je takrat pod
               ministrom Gabrom uvajal bolonjski sistem izobraževanja. Takrat smo v okviru Slovenske
               nacionalne stranke pisali in tudi vlagali amandmaje na osnovni zakon, ki bi v osnovi
               odpravil problem degradacije oziroma neurejenega statusa študentov, starih študentov
               v primerjavi z novimi oziroma bolonjskimi študenti. Vsa zagotovila tedanje vlade so
               šla pravzaprav v smeri, da bo to področje urejal zakon o strokovnih in znanstvenih
               nazivih. Po skoraj dveh letih se to, kar je bilo takrat obljubljeno, ni zgodilo. Še
               več, po sprejetju zakona o nazivih, ki je uredil nazive zgolj za nove, bolonjske
               študente, je na tem področju nastala pravna praznina.</p>
               <p>Ali je zakon, ki je danes pred nami oziroma novela zakona res najboljša možna
               rešitev. Vsekakor je treba upoštevati določena dejstva. In prvo dejstvo v tem
               kontekstu je, da v Republiki Sloveniji še nimamo primerljivo urejenih nazivov. Ker
               stari študentje pravzaprav nimajo zakonske podlage, po kateri bi bili primerljivi z
               novimi, bolonjskimi študenti, se v praksi že dogaja, da so v primerjavi z diplomanti
               ostalih držav članic Evropske unije v neenakopravnem položaju. Slovenija je leta 2004
               odprla svoj prostor tudi v smislu zaposlovanja tuje delovne sile, pod določenimi
               pogoji; gre sicer za zmanjšan obseg, velja načelo recipročnosti. Vendar se dogaja, da
               zaradi neurejenega statusa oziroma samih nazivov slovenski diplomant ne more
               kandidirati na, recimo, razpisana mesta v okviru evropskih institucij. Konkretno to
               se dogaja v praksi. Ta zakon je tako pravzaprav tudi podlaga za enakopraven položaj
               slovenskih študentov oziroma diplomantov glede na ostale v okviru Evropske unije. Tu
               pa naj omenim še osimski sporazum in dejstvo, da bo s tem zakonom na mešanih območjih
               izobrazba Slovenca in Italijana, recimo, enaka oziroma enakopravna. Ministrstvo za
               visoko šolstvo pa je ravno v tem pogledu v osnovi podprlo naš oziroma predlog
               Slovenske nacionalne stranke, ko smo opozarjali na neenakopraven položaj slovenskih
               diplomantov napram evropskim. Po pregledu in primerjavi z drugimi državami, recimo
               Avstrijo, Nemčijo, Italijo, Češko, Latvijo, imajo te države sistem urejen na tak
               način, kot ga ureja trenutno predlagana novela zakona. To ne nazadnje dopušča tudi
               Evropska unija s svojo bolonjsko varianto. Nemčija, recimo, izhaja iz načela, da
               nikomur ne sme biti odvzet pridobljen naziv. Če tega v Sloveniji ne bi ustrezno
               uredili, bi pri nas lahko študenti po starem izgubili pridobljeno stopnjo
               izobrazbe.</p>
               <p>Še enkrat bi želela poudariti, da v Slovenski nacionalni stranki načeloma podpiramo
               rešitev, kot je predlagana. Je pa treba poudariti, in to ni zanemarljivo, da se po
               tem predlogu najbolj razvrednoti magisterij po starem.</p>
               <p>Pomembno je, da se nikomur ne odvzame pridobljena izobrazba. Predvsem, še enkrat
               poudarjam, pa je Slovenija z vstopom v Evropsko unijo postala država širših meja. Iz
               tega vidika je potrebno zaščititi tudi položaj slovenskih iskalcev zaposlitve. Torej
               ne gre za degradacijo, kot nekateri namigujejo, ampak gre zgolj za enakopravno
               obravnavanje slovenskih diplomantov z ostalimi evropskimi diplomanti.</p>
               <p>Še enkrat poudarjam, da v Sloveniji velja prost pretok delovne sile, če se stopnja
               strokovne izobrazbe zniža, potem imajo tujci tudi nenazadnje prednost pri
               zaposlovanju v naši državi, to pa ne sme biti cilj niti izvršile veje oblasti niti
               zakonodajalca.</p>
               <p>Naj spomnim še, da je zakonodajno-pravna služba opozorila že v predhodni obravnavi na
               spornost 4., 5. in 7. člena, skratka gre za vprašanje statusa in pristojnosti Sveta
               Republike Slovenije za visoko šolstvo. Dejstvo je, da se o predlogu širijo
               pristojnosti, da tega opozorila ni upoštevala vlada v drugi obravnavi na matičnem
               delovnem telesu, zato bomo tudi v Slovenski nacionalni stranki v nadaljnji razpravi
               podprli amandmaje, ki jih vlagajo Liberalni demokrati, nenazadnje tudi Socialni
               demokrati.</p>
            </sp>
            <sp who="SDZ4:CukjatiFrance">

               <speaker>PREDSEDNIK FRANCE CUKJATI:</speaker>

               <p>Hvala lepa. Gospod Franc Žnidaršič bo predstavil stališče poslanske skupine
               Demokratične stranke upokojencev. Prosim.</p>
            </sp>
            <sp who="SDZ4:ŽnidaršičFranc">

               <speaker>MAG. FRANC ŽNIDARŠIČ:</speaker>

               <p>Spoštovani gospod predsednik, kolegice in kolegi! Spoštovani gospod minister! Mi
               imamo številne pomisleke ob tem zakonu, ampak ga bomo vseeno podprli, ker vendarle
               rešuje večino tistih stvari, ki smo jih pričakovali, da naj bi jih uredil.</p>
               <p>Gre seveda v prvi vrsti za brezplačen študij na prvih dveh stopnjah. Spremenjene
               študijske programe na področju visokošolskega študija razumemo kot prenovo, ki je
               potrebna v vsakem sistemu, in nas to ne moti. Bolj pomembna je seveda razvrstitev
               diplomantov po posameznih nivojih visokošolskega študija, kar lahko vpliva na njihovo
               konkurenčnosti na trgu dela doma in seveda tudi v tujini.</p>
               <p>Podpiramo rešitve, ki bi skrajšale čas študija, ki je pri nas razmeroma dolg. Upamo,
               da različna uvrstitev diplomantov ne bo škodovala, ko bo kdo iskal delo v tujini, to
               bi lahko vplivalo denimo na beg možganov, vendar sem prepričan, da tistih najboljših
               na ta način ne bi mogli ustaviti. Mislimo tudi, da je vsak zakon živa materija, ki se
               po potrebi spreminja, zato ni nemogoče, da bi, če bi se pokazalo, da v praksi kakšna
               rešitev ni dobra, v kasnejšem obdobju po skrajšanem postopku recimo zakon dodelali,
               zato nismo nagnjeni k temu, da bi na veliko kritizirali pripravljeno, in bomo zato
               zakon kot tak podprli. Hvala lepa.</p>
            </sp>
            <sp who="SDZ4:CukjatiFrance">

               <speaker>PREDSEDNIK FRANCE CUKJATI:</speaker>

               <p>Hvala. Gospa Eva Irgl bo predstavila stališče poslanske skupine Slovenske demokratske
               stranke. Prosim.</p>
            </sp>
            <sp who="SDZ4:IrglEva">

               <speaker>EVA IRGL:</speaker>

               <p>Hvala za besedo. Spoštovane poslanke, poslanci. Poslanska skupina Slovenske
               demokratske stranke bo podprla predlog novele zakona o visokem šolstvu. Sedanji
               predlog zakona je namreč plod zelo natančnih, poglobljenih razmislekov, plod
               enoletnega usklajevanja z vsemi subjekti na področju visokega šolstva in vsebuje tudi
               koristne sugestije tistega dela javnosti, ki se poglobljeno ukvarja s področjem
               univerz in visokošolskih sistemov. S sprejemom bolonjske deklaracije v letu 1999, ki
               predvideva oblikovanje skupnega visokošolskega prostora, se to področje ureja v vseh
               državah podpisnicah te deklaracije. Slovenija kot majhna država mora tudi z ustrezno
               zakonodajo zagotoviti izvajanje usmeritev deklaracije kakor tudi primerljivost diplom
               naših študijskih programov in s tem omogočiti konkurenčnost naših diplomantov na
               evropskem trgu dela. Zakon o visokem šolstvu posega na področje, ki je izredno
               pomembno za razvoj slovenske države. Dotika se namreč področja oziroma, bom rekla,
               kar položaja sedanjih mladih generacij, ki se izobražujejo skozi visokošolske
               programe in so že spremenjeni skladno z bolonjskim procesom, kakor tudi tistih, ki se
               izobražujejo po dosedanjih sistemih visokošolskih programov. V času priprave zakona
               pa je obravnavana problematika naletela na izreden odziv dosedanjih diplomatov
               visokošolskih in univerzitetnih programov, ki so na legitimen način izrazili svoj
               interes za evropsko primerljivo vrednotenje položaja dosedanjih diplomatov. Poslanska
               skupina Slovenske demokratske stranke se je v celotnem procesu vseskozi intenzivno
               vključevala v predhodno obravnavo zakona, zato tudi v poslanski skupini menimo, da je
               zakon oziroma predlog zakona dober. Poglavitne rešitve, ki jih omogoča navedeni
               zakon, so ustrezna pravna podlaga, ki vzpostavlja sistem zagotavljanja kakovosti,
               omogočanje financiranja prve in druge stopnje študija, in sicer na način, da se
               sredstva za prvo in drugo stopnjo zagotovijo v državnem proračunu kot skupna sredstva
               za univerzo ali samostojni visokošolski zavod. V javnosti pa je največ pozornosti
               vzbudilo prav vprašanje razmerij med dosedanjimi in novimi bolonjskimi študijskimi
               programi. Zakon v 15. členu namreč odpravlja pravno praznino glede razmerja med
               dosedanjimi in novimi študijskimi programi. Potrebno pa je poudariti, da določba ne
               pomeni izenačitve, kar je največkrat napačno interpretirano tudi v javnosti, temveč
               pomeni, da raven izobrazbe, ki si jo je bilo mogoče pridobiti doslej, ustreza ravni v
               novem visokošolskem sistemu. Ta rešitev je pomembna zato, da se za sedanje diplomate
               ohranijo pridobljene pravice tako pri nadaljevanju izobraževanja kot tudi pri samem
               zaposlovanju. V poslanski skupini Slovenske demokratske stranke ocenjujemo, da
               popolnoma idealne rešitve glede tega problema ni mogoče doseči predvsem zaradi tega,
               ker je na tem področju pestrost dosedanjih študijskih programov velika. Za ugled
               slovenskega visokega šolstva pa je izredno pomembno, da ne pride do devalvacije ravni
               izobrazbe dosedanjih diplomatov v evropskem prostoru. Zato smo se tudi od vsega
               začetka zavzemali, da se upoštevajo primerljive rešitve z državami, ki imajo podobno
               visokošolsko tradicijo, če tukaj omenimo samo Avstrijo, Italijo, morda Nemčijo in
               tako naprej. Dejstvo pa je tudi, da takšna rešitev v ničemer ne škoduje bodočim
               diplomantom, saj bodo s tem tudi njihove diplome v Evropi bolj cenjenje, ker tako
               prihajajo iz države, kjer je vzpostavljen visok nivo znanja in izobrazbe. V poslanski
               skupini Slovenske demokratske stranke ocenjujemo, da je za bodoče delovanje
               univerzitetnega in visokošolskega področja pomembno, da je Svet Republike Slovenije
               za visoko šolstvo z zakonom opredeljen kot neodvisen organ, ki ima visoko stopnjo
               kredibilnosti. Zaradi tega se tudi strinjamo z opredelitvijo njegovih nalog,
               pristojnosti in odločitev, ki jih bo na ta način sprejemal samostojno in
               nepristransko. Menimo, da bi amandmaji, ki jih predlaga poslanski klub Liberalne
               demokracije in težijo predvsem k ohranitvi prejšnjega stanja, poslabšali to stanje na
               tem področju in ne bi zagotavljali uspešnega in kvalitetnega delovanja visokošolskega
               sistema. Hvala.</p>
            </sp>
            <sp who="SDZ4:CukjatiFrance">

               <speaker>PREDSEDNIK FRANCE CUKJATI:</speaker>

               <p>Hvala. S tem smo končali s predstavitvijo stališč poslanskih skupin. Prehajamo na
               razpravo o členih in vloženih amandmajih, ki jo bomo vodili na podlagi pregleda
               amandmajev z dne 22. junija 2006. To vas opozarjam, ker je pregled pod novo.</p>
               <p>Prehajamo torej na obravnavo 5. člena in dveh amandmajev. Prvega je vložila poslanska
               skupina LDS, drugega SD. Kdo želi razpravljati? Gospa Potrata, izvolite.</p>
            </sp>
            <sp who="SDZ4:PotrataMajda">

               <speaker>MAG. MAJDA POTRATA:</speaker>

               <p>Hvala za besedo, gospod predsednik. Socialni demokrati smo se kar dolgo časa z
               različnimi vprašanji, pisnimi in ustnimi, pa pobudami zavzemali za uveljavitev
               agencije za ugotavljanje kakovosti izobraževanja v taki obliki, kakor je bila po
               mnenju ministra za visoko šolstvo in tehnologijo tudi sprejemljiva in jo je tudi v
               svojih javnih nastopih, tudi v mednarodnih stikih napovedoval in zagovarjal. Žal se
               je kasneje odločitev spremenila in so bili nekateri postopki preneseni na Svet za
               visoko šolstvo. Kar zadeva moje stališče, mi je najbližji pač amandma Liberalnih
               demokratov, ki preprosto celoten člen, ki opredeljuje vse naloge tega organa v taki
               obliki, kot so zdaj tu postavljene, da je to organ, ki odloča tako o akreditacijah
               kot o evalvacijah, pa tudi o habilitacijah, pač izničuje s črtanjem 5. člena
               določila, ki so pred nami v dopolnjenem predlogu zakona. Ker je na obravnavi na
               matičnem delovnem telesu bilo sprejetih ali obravnavanih veliko zakonov, smo se
               Socialni demokrati znašli v veliki dilemi, ali ob zakonu, za katerega sicer
               ugotavljamo, da mu kot celoti ne dajemo svoje podpore, ampak mu zaradi neusklajenosti
               s partnerji v celoti nasprotujejo, ali lahko pristanemo na to, da bomo vlagali
               posamične amandmaje in tako do neke mere pristajali na kozmetične popravke tistega,
               kar bi moralo biti na strukturni ravni rešeno drugače, zato bomo seveda dali podporo
               obema amandmajema, pri čemer pa pri drugem amandmaju, ki smo ga vložili Socialni
               demokrati, hočem posebej poudariti, da je bila naša želja posebej omeniti, kako
               pomembni so zunanji evalvacijski postopki, in da bi jih morali, če se zavedamo pomena
               evalvacijskih postopkov, zaupati organu, ki bi bil popolnoma neodvisen tudi od
               ministrstva in tudi od vlade kot celote. Hvala.</p>
            </sp>
            <sp who="SDZ4:CukjatiFrance">

               <speaker>PREDSEDNIK FRANCE CUKJATI:</speaker>

               <p>Hvala. Besedo ima gospod Gaber.</p>
            </sp>
            <sp who="SDZ4:GaberSlavko">

               <speaker>DR. SLAVKO GABER:</speaker>

               <p>Najlepša hvala, gospod predsednik. V Liberalni demokraciji smo pač prepričani
               podobno. Če bi ta pogovor lahko bil odprt, tudi minister, da je ureditev, ki je v
               zakonu zapisana, bolj domišljena, ne nazadnje je tudi usklajena z zelo različnimi
               partnerji v Sloveniji, od gospodarstva, preko študentske organizacije do univerz, in
               omogoča celotno institucijo agencije in svetov v večji meri opravljati to funkcijo,
               ki jo mora svet opravljati. Svet mora po eni strani biti organ, ki pomaga vladi
               koncipirati razvoj visokega šolstva v državi, dolžan je pri tem opozarjati na takšne
               in drugačne rešitve, ki niso v prid visokemu šolstvu in državi kot celoti, gospod
               predsednik, bojim se, da bo potrebno govoriti o teh členih v povezavi, drugače
               preprosto to ne gre, ker predstavljajo celoto in tudi spreminjajo celoto te ureditve.
               Zato je še kako utemeljena zahteva sveta samega, da želi imeti samostojno službo, ne
               službo ministrstva, službo, ki strokovno utemelji rešitev, ki je na primer drugačna
               od tiste, ki jo predlaga minister. V tem primeru, v primeru tega zakona imamo
               natančno to situacijo. V primeru tega zakona predlaga svet za visoko šolstvo
               ministru, da uredi na primer 15. člen bistveno drugače. Zato mora imeti zadosti
               argumentov, zato mora imeti svojo strokovno službo, ki mu ta pregled lahko pripravi,
               ki to lahko temeljito, seveda tudi strokovno podkrepi. To, kar imamo pred seboj, pa
               je nek kompromis, ki spušča raven doseženega soglasja pod še sprejemljivo, očitno za
               partnerske organe in iz meni nerazumljivih razlogov ohranja strokovno službo pri
               ministrstvu. Zakaj je to potrebno? Ne, preprosto ne razumem, razen če je ideja, da se
               bo preko strokovne službe nadziralo Svet za visoko šolstvo Republike Slovenije. Če pa
               je to ideja, potem je pa ideja v sebi napačna. Ampak opozarjam na to, da je potrebno
               po mojem prepričanju ta dopolnila sprejeti, ker na ta način omogočimo čistejšo
               rešitev; in mi bomo to dopolnilo seveda podprli, v kar vi verjetno tako ali tako ne
               dvomite.</p>
            </sp>
            <sp who="SDZ4:CukjatiFrance">

               <speaker>PREDSEDNIK FRANCE CUKJATI:</speaker>

               <p>Hvala. Besedo ima gospod Capuder.</p>
            </sp>
            <sp who="SDZ4:CapuderFranc">

               <speaker>MAG. FRANC CAPUDER:</speaker>

               <p>Hvala lepa, gospod predsednik. Tudi jaz bi združil razpravo k 5., 6., 7. in 13.
               členu, ker mislim, da so povezani in govorijo o isti vsebini. V naši poslanski
               skupini amandmajev, ki jih je predlagala LDS, ne bomo podprli, ker ohranjajo stanje,
               kakršno je zapisano v sedanjem zakonu. Prepričani smo, da rešitve v tem zakonu, na
               tem področju niso učinkovite, predvsem pa niso racionalne. Včasih je treba biti pri
               tej stvari tudi racionalen. Pa zaradi tudi tega ne trpi kvaliteta, v to sem
               prepričan.</p>
               <p>Seveda se vsi zavedamo, da smo zelo v zamudi pri sprejemanju oziroma pri ustanovitvi
               ustreznega organa, ki bi urejal kvaliteto visokega šolstva. V sedaj veljavnem zakonu
               je bila za to predvidena javna agencija za zagotavljanje kakovosti visokega šolstva.
               S spremembo tega zakona pa bomo to vlogo dali Svetu Republike Slovenije za visoko
               šolstvo, kateremu širimo njegove naloge. Nalogo predvsem širimo na področju
               evalvacije, se pravi naloge, katere je sedaj opravljal svet za visoko šolstvo, so
               bile svetovalna, akreditacijska in habilitacijska in njegove naloge razširjamo še z
               evalvacijskimi nalogami. Za ta del njegovega delovanja pa bodo, vsaj prepričan sem
               tako, oziroma so že tukaj upoštevana merila, potrebna za članstvo v <q>"enki"</q> in tukaj
               je predpisano, kakšna morajo biti ta merila oziroma kakšnim pogojem mora zadoščati
               agencija oziroma telo, ki je pristojno za zagotavljanje kakovosti. Naj naštejem
               nekatere. Biti mora formalno priznana pri pristojnih državnih organih in ustanovljena
               na podlagi pravnega predpisa. Svojo dejavnost mora opravljati po sprejetih pravilih.
               Imeti mora ustrezno usposobljene delavce in zadostno finančno podporo. Biti mora
               neodvisna od visokošolskih zavodov, ministrstev in drugih interesnih skupin. Sprotno
               mora ocenjevati svoje delo oziroma izpolnjevati poslanstvo. Mora pripravljati letna
               poročila in biti mora vsakih pet let zunanje ocenjevana.</p>
               <p>In če gledamo, kaj pravi o nalogah sveta za visoko šolstvo v 4. členu sprememba
               zakona. Govori takole: Vlada Republike Slovenije ustanovi svet Republike Slovenije za
               visoko šolstvo kot posvetovalni, akreditacijski, evalvacijski in habilitacijski organ
               Republike Slovenije. Svet Republike Slovenije za visoko šolstvo je pri opravljanju
               svojih nalog in odločanju samostojen. Vse odločitve sprejema neodvisno, strokovno in
               nepristransko.</p>
               <p>Vem, da so bili na matičnem odboru ugovori, predvsem s strani univerz, zakaj se
               pojavlja strokovna služba v okviru ministrstva in ne strokovna služba kot služba, ki
               bi delovala v okviru sveta oziroma neka posebna strokovna služba. In dvomi so bili
               predvsem v tem, da je zagotavljanje avtonomije možno samo, če je ta neodvisna
               strokovna služba.</p>
               <p>Prepričan sem v to, da je vsaka strokovna služba, če je zares strokovna, lahko tudi
               neodvisna in avtonomna. Mislim, da moramo tukaj vsi tisti, ki poskušamo delati
               oziroma ki poskušamo govoriti o svoji strokovnosti, tudi na to svojo strokovnost
               nekaj dati.</p>
               <p>Prepričan sem, da strokovnost zaposlenih, ki bodo delali v okviru organa v sestavi
               ministrstva, verjetno nikoli ni bila vprašljiva. Samo da ponazorim, v okviru istega
               ministrstva deluje tudi kot organ v sestavi tudi urad za meroslovje. Jaz še nisem
               oziroma nikoli še nismo podvomili v njegovo strokovnost. Sicer pa naj bi organ v
               sestavi služil svetu.</p>
               <p>In zakaj nesamostojna agencija za zagotavljanje kakovosti visokega šolstva, ampak s
               svojim strokovnim organom oziroma ali pa oziroma ta, ali organ v sestavi? Govorimo o
               strokovnosti. Če govorim o strokovnosti, potem se vsi zavedamo, da je potrebno za
               tako stvar imeti čim več strokovnjakov.</p>
               <p>V kolikor bi imeli neko samostojno agencijo, sem prepričan, da bi bilo v taki
               agenciji bistveno manj strokovnjakov, kot pa je lahko strokovnjakov v organu v
               sestavi, kjer je seveda. Vse povsod je problem denar. Z denarjem je povezana kvota
               ljudi, ki so zaposleni ali na agenciji ali pa v organu v sestavi. Če je to organ v
               sestavi, ima lahko bistveno manj preko tega tehničnega suporta in ima lahko bistveno
               več kvalitetnih strokovnjakov, ki odločajo o problemih kvalitete visokega šolstva.
               Amandma k 5. členu, ki ga predlagajo Socialni demokrati, pa je po mojem mnenju že
               upoštevan v deveti alineji. Mislim, da drugega odstavka. Tako, da mislim, da je
               brezpredmetno. Hvala lepa.</p>
            </sp>
            <sp who="SDZ4:CukjatiFrance">

               <speaker>PREDSEDNIK FRANCE CUKJATI:</speaker>

               <p>Hvala. Besedo ima gospod Germič.</p>
            </sp>
            <sp who="SDZ4:GermičLjubo">

               <speaker>LJUBO GERMIČ:</speaker>

               <p>Hvala lepa, gospod predsednik, za besedo! Gospod minister, kolegice in kolegi! Ko smo
               obravnavali resolucijo o nacionalnem raziskovalnem in razvojnem programu za obdobje
               2006-2007, sem, gospod minister, precej časa namenil poglavju o institucijah kot
               izvajalkah raziskovalnih in razvojnih dejavnosti in med drugim tudi precej časa
               področju univerz. In ko smo si zapisali cilje, smo si kot glavni cilj na tem področju
               zapisali, da je treba v prihodnje izboljšati mednarodni ugled univerz v Sloveniji in
               se potruditi, da bo vsaj ena od slovenskih univerz uvrščena med vodilne visokošolske
               institucije v smislu priznanih mednarodnih ocenjevanj v širši regiji.</p>
               <p>Pri tem smo zapisali, naj bo zgled primerjava treh do sedmih univerz zgornje tretjine
               vodilnih držav v EU. Med drugim smo zapisali kot enega izmed zelo potrebnih
               predpogojev za mednarodno konkurenčnost univerz, da so po zahtevnosti in vsebini
               mednarodno primerljiva habilitacijska merila, ki so najboljši porok za proaktivno
               delovanje in dvigovanje kvalitete.</p>
               <p>Ko danes govorimo o vsebini besedil 5., 6. in 7. člena, ki so med seboj zelo
               povezani, je prav gotovo treba reči, da s pristojnostmi, ki jih z besedilom teh
               členov prenašamo na svet, zelo pomembno širimo ravno na habilitacijskem področju, ki
               smo ga v nacionalni raziskovalni in razvojni program zapisali kot enega izmed
               predpogojev za doseganje kakovosti univerz in hkrati zagotavljanje konkurenčnosti
               slovenskih univerz, predvsem v smislu, da bomo mlade lahko usmerjali v študijske
               programe, ki bodo na koncu dobili izobrazbo in bodo konkurenčni na mednarodnem trgu
               delovne sile.</p>
               <p>Ko pa zdaj govorimo o tem, je zakonodajno-pravna služba zelo jasno opozorila, da se s
               širitvijo teh pooblastil na agencijo postavlja vrsta vprašanj skozi definicijo,
               zapisano pod ta posamezna poglavja, na kakšen način in v kolikšni meri ali zakaj
               posegamo na tem področju v avtonomijo univerz oziroma drugih visokošolskih zavodov, v
               mnenju zakonodajno-pravne službe jasno piše, da gre z vidika načela določnosti, kar
               govori 2. člen Ustave Republike Slovenije, za nejasno razmerje z določbami zakona o
               visokem šolstvu o izvolitvi v nazive.</p>
               <p>Tako določitev meril, kot tudi sama izvolitev v nazive sta po veljavni ureditvi v
               pristojnosti senatov visokošolskih zavodov oziroma senatov univerz.</p>
               <p>Iz predlagane določbe o pristojnostih sveta kot habilitacijskega organa, kot tudi iz
               obrazložitve pa ne izhaja, za izvolitev katerih visokošolskih oziroma znanstvenih
               nazivov naj bi bil pristojen svet. Če naj bi bil to posameznik, ki za to zaprosi, je
               seveda tu zelo široko polje, kdo so posamezniki, ki za to zaprosijo, da bodo
               habilitacijski postopek izpeljali preko sveta. S tem ne bi prišlo le do posega
               veljavne določbe zakona izvolitve v nazive, ampak tudi v načelu avtonomnosti univerz
               in drugih visokih šol, ki po določbi 6. člena zakona o visokem šolstvu in univerzami,
               samostojnim visokošolskim zavodom, ki ga ustanovi Republika Slovenija, zagotavlja
               tudi sprejemanje meril za izvolitev in volitve v nazive visokošolskih učiteljev,
               znanstvenih delavcev in visokošolskih sodelavcev.</p>
               <p>Gospod minister, jaz sem vas tudi opozoril na negativno prakso, ki je bil tudi za
               ministra v tej vladi, ki kot član univerze, izpeljan habilitacijski postopek preko
               sveta, katerega vodi predsednik kot lastnik dveh visokošolskih zavodov. Seveda zato,
               gospod minister, sem presenečen, da ne usmerjate več energije ali prizadevanj v
               smislu določitve minimalnih skupnih kriterijev za habilitacijo, ki bi tako veljale za
               univerze kot za svet. Kajti to je zelo pomembno, da ne bi izhajalo iz določil
               besedila zakona, ki se daje svetu v pristojnost, kot habilitacijskemu organu, da
               samostojnim visokošolskim zavodom daje soglasje k izvolitvi v naziv visokošolski
               učitelj, znanstveni delavec in visokošolski sodelavec ter izdaja odločbe v izvolitev
               v nazive visokošolskih učiteljev, znanstvenih delavcev, visokošolskih sodelavcev, pri
               čemer sem že prej navedel, da so to lahko tisti, ki za to zaprosijo.</p>
               <p>Zato je v smeri izpolnjevanja kakovosti, odličnosti univerze in zagotavljanja takšnih
               habilitacijskih postopkov, ki bi ustvarjali verodostojnost izpeljanih habilitacij in
               verodostojnost za podelitve nekega naziva, kajti nemogoče je, spoštovani gospod
               minister, da lahko nekdo, ki je imenovan in izvoljen v naziv, recimo docenta ali celo
               profesorja, pri čemer pa nima objav ali citatov, da bi kandidiral za nacionalno
               programsko vsebino in kot nosilec nekega projekta. Seveda, tukaj se potem postavlja
               vprašanje, ali besedilo teh členov ne gre v navezo, v navezo in moč nekoga, ki danes
               vodi svet, ki je danes lahko tam zato, da bi lahko prišlo ravno ob širitvi
               pristojnosti tega sveta za visoko šolstvo do določenih anomalij.</p>
               <p>Seveda, zato smo v Liberalni demokraciji pripravili predlog amandmaja, ki črta
               besedilo teh členov 5., 6., 7. ravno zato, da bi ovrgli kakršenkoli sum na to, da bi
               se širitev pristojnosti ravno na tem področju lahko zlorabilo. Seveda zato
               predlagamo, da se, gospod minister, v nadaljevanju vašega mandata zelo intenzivno
               pristopi k oblikovanju splošnih meril, ki bi veljale kot minimalni kriteriji za
               habilitacije, zato da ne bi moglo prihajati do takšnih deviacij, o katerih sem vam
               tudi kot primer to navedel. Hvala lepa.</p>
            </sp>
            <sp who="SDZ4:CukjatiFrance">

               <speaker>PREDSEDNIK FRANCE CUKJATI:</speaker>

               <p>Hvala. Gospod Gaber, prej ste dvignili roko. Želite besedo? Izvolite.</p>
            </sp>
            <sp who="SDZ4:GaberSlavko">

               <speaker>DR. SLAVKO GABER:</speaker>

               <p>Hvala, gospod predsednik. Pogovor o tem kakšen naj bo svet, kakšna je razlika med
               svetom in agencijo, je lahko povsem zanimiv pogovor prav posebej v tej točki, ki
               govori o strokovni službi. Razlog je preprost. Jaz razumem, da tukaj vladajoča
               koalicija zagovarja rešitev, ki jo je sama dostavila temu državnemu zboru, ampak
               dejstvo je, če naj bi bila ta služba neodvisna, če naj bi to bila služba, ki opravlja
               posel za svet za visoko šolstvo, potem ni najmanjšega razloga za to, da ta služba ni
               služba sveta.</p>
               <p>Če dam zelo preprost primer. Vi si sicer lahko vedno sposodite avto pri sosedu, ali
               pa, ne vem, lahko si sposodimo konje pri sosedu, ko orjemo.</p>
               <p>Vedno je bistveno bolje imeti svoj avto. Potrebujete samo ključ, ga prižgete in se
               odpeljete in tudi s svojimi konji je bolje orati. Minister se s tem strinja. On ve,
               da bi bilo pametno, da bi imeli svet, ki bi imel to službo. Še bolje bi bilo, če bi
               imeli agencijo in znotraj agencije bi bila ta cela logika domišljena. Tukaj je treba,
               ne vem zakaj, iti proti tej logiki. Gospod Capuder, preprosto ne drži, da vi lahko
               govorite o tem, da ta agencija ni bila racionalna, da ni uspešno delala ali karkoli
               podobnega. Te agencije minister ni ustanovil in je ta zadeva v prekršku že lep del
               leta.</p>
               <p>In govoriti o neracionalnosti agencije, ki je nikoli niste ustanovili, govori o tem,
               da imate slabo vest, ker je niste, pa bi jo morali. Morda je bila preveč partnersko
               sestavljena cela struktura. Tam so imeli pomembno moč študentje, delodajalci in
               seveda tudi visoko šolski zavodi. Vlada je imela nekaj manj besede.</p>
               <p>Čedalje bolj kaže, da nas to prav posebej moti. Moti nas zaradi tega, ker nam potem
               ti ljudje povedo, da ni mogoče, na primer v 15. člen vpisovati stvari, kot so tiste,
               da nekdo, ki je študiral štiri leta, kar avtomatično dobi petletno izobrazbo. To
               raven izobrazbe se mu prizna.</p>
               <p>Svet nam je rekel, da tega ne smemo narediti, kljub temu, da se je moral do tega
               dokopati sam brez svojih služb. Opozoril nas je, da se je treba bolj previdno tega
               lotiti, da je treba popaziti tako na tiste, ki že imajo diplome, kot tudi na tiste
               druge, da se ne bi zgodilo, da bo kakšnega od poslancev, ki ob od jutri naprej, ker
               bomo danes zakon verjetno z vašo voljo sprejeli, vprašala hčerka, zakaj ona, ki prav
               tako študira štiri leta, kot je njen očka študiral štiri leta, dobi izobrazbo prve
               stopnje, očka si je pa danes dal z zakonom izglasovati to, da ima on petletno
               izobrazbo. Tovrstne anomalije mora znati svet odpravljati. Mi se namreč nevarno
               gibljemo v teh vodah, da se zna zgoditi, da nam bo kdo očital, da smo podobni onim
               dedičem Kozmijana Damijana Buta, ki so verjeli, da če bi radi, da so tudi oni v
               cerkvi, pa sedijo zunaj, se samo uprejo na zid, pa bodo zid premaknili in bodo na ta
               način tudi oni znotraj okvirov cerkve.</p>
               <p>Jaz se bojim, da rabimo neodvisno službo in rabimo neodvisen svet zares zato, da nam
               ne bi kdo rekel, da spadamo med tiste, za katere velja, da si, kadar je pač že
               njihova potreba takšna, pa malo še izobrazbo popravijo.</p>
            </sp>
            <sp who="SDZ4:CukjatiFrance">

               <speaker>PREDSEDNIK FRANCE CUKJATI:</speaker>

               <p>Hvala. Besedo ima gospa Potrata. Gospod Capuder, niste bil citiran in sem vas vpisal
               v razpravo. A, ste bili? Izvolite gospod Capuder, replika, 3 minute.</p>
            </sp>
            <sp who="SDZ4:CapuderFranc">

               <speaker>MAG. FRANC CAPUDER:</speaker>

               <p>Hvala lepa. Saj bom krajši. Gospod Gaber me ni poslušal. Jaz sem rekel, da je bila
               agencija pač predvidena. Ni bila pa ustanovljena. To sem rekel. Rekel sem tudi, da se
               nam zdijo te rešitve neracionalne in da se nam te rešitve ne zdijo učinkovite in da
               niso racionalne. Samo to sem rekel. Nisem pa rekel, da je agencija delovala.</p>
            </sp>
            <sp who="SDZ4:CukjatiFrance">

               <speaker>PREDSEDNIK FRANCE CUKJATI:</speaker>

               <p>Hvala. Besedo ima gospa Potrata.</p>
            </sp>
            <sp who="SDZ4:PotrataMajda">

               <speaker>MAG. MAJDA POTRATA:</speaker>

               <p>Hvala lepa. No, gospod magister Capuder, jaz vas bom tudi omenila, tako da vam dajem
               priložnost, da mi replicirate. Ampak upam, da ne bo potrebe, da mi replicirate zaradi
               tega, ker bi se vam najprej rada zahvalila za tisto, kar ste opazili. V resnici smo s
               spremnim besedilom amandma napak pospremili. Zaporedje bi hoteli spremeniti, ker se
               nam zdi, da bi za usmerjanjem sodilo vodenje evalvacijskih, zunanjih evalvacijskih
               postopkov. Ampak, kot rečeno, bomo Socialni demokrati tako ali tako podprli amandma
               Liberalnih demokratov, ki so se pa odločili za dosti bolj radikalen predlog, kar
               pomeni črtanje celotnega člena in tu bi se še enkrat na vašo izjavo, gospod Capuder,
               sklicevala v več točkah.</p>
               <p>Res, ta vlada pogosto svoje odločitve pospremi z označbami, da je kakšna sprememba
               ali odločitev potrebna zaradi racionalnosti, pri čemer misli na varčnost, bi rekla,
               ali porabo sredstev zaradi učinkovitosti, pa marsikdaj ne pove, kakšni so kriteriji,
               po katerih to presoja. Je pa stvar, ki je bistveno povezana z agencijo, po mnenju
               Socialnih demokratov ta, da nobeno varčevanje in nobena učinkovitost ne more biti
               opravičilo za to, da agencija za ugotavljanje kakovosti ni bila ustanovljena, čeprav
               je bila z zakonom predvidena. Zato v drugi točki tudi mislim, da ne more biti nobeno
               zagotavljanje, tako je bilo namreč na začetku tudi pojasnjeno, da naj bi strokovna
               služba sveta za visoko šolstvo bila pri ministrstvu, ker bi s tem privarčevali, ker
               bi bili pravzaprav vanjo usmerjeni tisti, ki so že zaposleni in torej ne bi bilo
               treba iskati novih zaposlitev.</p>
               <p>Vsa zadeva bi bila dosti bolj jasna ali, kot pravite, transparentna, če ne bi bilo
               zraven še nekega drugega pomisleka. Ni tako dolgo, ko je evropski poslanec rekel, da
               je naloga strokovnih služb ali javnih ali državnih uslužbencev, da izpolnjujejo
               tisto, kar vlada od njih zahteva, to se pravi tudi vladno politiko. Tukaj se pa sedaj
               začne problem neodvisnosti, kakovosti neke strokovne službe, ker jaz ne vem, na
               kakšno strokovno službo vi mislite.</p>
               <p>Ali mislite na strokovnjake z znanstvenimi naslovi, se pravi z referencami, ki
               govorijo o njihovi strokovni usposobljenosti iz znanstvenega področja, s katerega
               prihajajo, ali govorite o strokovni usposobljenosti, ki bi morala biti imanentna
               slehernemu javnemu uslužbencu, da deluje profesionalno, da deluje kakovostno, ne
               glede na politično prepričanje? Ampak kot rečeno, vrag tiči v podrobnostih. Kar nekaj
               takih izjav ali pa ravnanj je, ki puščajo odprta vrata dvomu. In rada bi opozorila
               znova na to, da smo bili Socialni demokrati tisti, ki smo prvi opozorili na
               nesprejemljivost habilitacijskih postopkov, izpeljanih v okviru sveta za visoko
               šolstvo, ker so dopuščali dvom o tem, da so bili izpeljani po standardih, po kakršnih
               so izpeljani habilitacijski postopki v okviru treh slovenskih univerz. Pri tem nima
               nič skupnega dejstvo, da Socialni demokrati menimo, da je treba skrbeti za kakovost
               obstoječih univerzitetnih središč in njihovih posamičnih delov in da mnenja o tem,
               kako bi v Sloveniji lahko imeli med sedmimi in desetimi univerzami, pa četudi se na
               nekatere tuje zglede sklicujemo, ni samo po sebi zagotovilo večje kakovosti.</p>
               <p>Nastavki za posamezne visokošolske centre so lahko. Vprašanje pa je, ali imamo v
               resnici v Sloveniji zadostno število res kakovostnih visokošolskih učiteljev, ki bi
               zagotavljali tudi ustrezno kakovost študijskega procesa. Tu bi pričakovali, da bi,
               tako kot sem v 4. točki mnenja poslanske skupine že poudarila, bili določeni
               kriteriji za habilitacijo pri svetu za visoko šolstvo vsaj na tako zahtevni ravni,
               kot so standardi ali kriteriji za habilitacijo v okviru obstoječih treh univerz.</p>
               <p>Sama sem nekaj malega delovala na drugi slovenski univerzi. Zavedam se, kako je v
               praksi težko premagati pomisleke, ko se diplomanti mlajše univerze potegujejo za isto
               delo kot diplomanti starejše univerze - zato, ker ljudje smo pač dvomljivci. Zato je
               vzpostavitev standardov pri habilitaciji nujno potrebna. Zaradi tega, da niso odprta
               vrata za dvome tam, kjer dvomov biti ne sme. Res je, da sem sama prepričana, da trg,
               v imenu katerega tako radi zagovarjamo bolonjske spremembe in po tej bolonjski
               usmeritvi prenovljene programe, ne more biti edini kriterij za študijske programe
               zaradi tega, ker trg verjetno ne bo nikoli kaj pretirano zainteresiran za številne
               humanistične stroke. Trg za tiste stroke, ki so nacionalnega pomena, verjetno zunaj
               nacionalnega prostora ne bo kaj prida širok. Tako da bodo posebne skrbi za posamezne
               programe še vedno potrebne.</p>
               <p>Zato so tudi habilitacijski postopki za delovanje v teh strokah po moje izredno
               občutljivi in potrebni posebne pozornosti. Zato bi morali biti tudi minimalni
               standardi določeni, ki bi pa vse te specifike upoštevali.</p>
               <p>In zdaj še k zadnjemu od tega. Tako široko zastavljene pristojnosti sveta za visoko
               šolstvo me zastrašujejo še zaradi enega posebnega pojava, ki smo mu bili priče in za
               katerega je bilo sicer zagotovljeno, da nima nobenih slabih posledic ali vsaj, da mu
               je mogoče odpomoči z izvzetjem.</p>
               <p>Ne ukvarjamo se in nismo ničesar povedali o konfliktu interesov oziroma o konkurenčni
               klavzuli. Ena od slovenskih univerz se je odločila za razmislek o tem, ali bo svojim
               učiteljem dovolila delovati tudi na drugih univerzah. To je stvar njene avtonomne
               odločitve. Bolj me bega to, da je predsednik sveta za visoko šolstvo hkrati tudi vpet
               v visokošolske institucije. Tu ne morem mimo tega, da ostajajo vrata za dvom o
               nepristranskosti odločitev odprta. To pa žal po moje je še kaj več kot dvom, ker je
               slehernemu, ki razmišlja o tem, kar se z bolonjskim študijem in s konkurenčnostjo na
               trgu dela za diplomante po starih programih odpira, popolnoma jasno.</p>
               <p>Za diplomanta po starem bo sicer poleg tistega, da mu je priznana diploma, dodatnih
               še nekaj kreditnih točk. Ampak, če bo hotel biti konkurenčen, se bo moral verjetno
               odločiti tudi za magistrski študij. Ravno podiplomski študij bo prostor, kjer si bodo
               nekateri lahko najbolj pomagali. Vprašanje pa je, če bodo pomagali tudi slovenski
               družbi in interesom diplomantov. Hvala.</p>
            </sp>
            <sp who="SDZ4:CukjatiFrance">

               <speaker>PREDSEDNIK FRANCE CUKJATI:</speaker>

               <p>Hvala. Besedo ima gospod Moge.</p>
            </sp>
            <sp who="SDZ4:MogeRudolf">

               <speaker>RUDOLF MOGE:</speaker>

               <p>Predsednik, hvala lepa za besedo. Ta razprava o teh amandmajih kaže na to, kar se je
               že na odboru tudi dogajalo, da ta zakon ni bil tako usklajen, kot bi moral biti.
               Osebno obžalujem, da nismo dosegli tega, da bi tako pomemben zakon za Republiko
               Slovenijo sprejemali po normalnem postopku, saj moje izkušnje kažejo na to, da
               poslanci nismo samo en drugemu tisti, ki si mečemo polena pod noge, ampak smo vsaj
               poslanci tega odbora večino zakonov z aklamacijo sprejemali. Tudi državni zbor, potem
               ni imel skoraj nobenega dela, ko smo te zakone sprejemali.</p>
               <p>Ta je zopet poleg tistega zakona o spremembi zakona o raziskovalni dejavnosti tak, da
               sam kliče k temu, da se opozicija oglaša, če so odprti nekateri amandmaji, torej tudi
               mogoče malo zlorablja poslovnik, ko se razpravlja o teh stvareh, če govorim
               iskreno.</p>
               <p>Zdi se mi, da rešitve, kot so sedaj v dopolnjenem predlogu zakona, niso dobre in bodo
               še bolj omogočale kot v preteklosti, da se bo lahko razvijala korupcija oziroma
               klientalizem na področju visokega šolstva.</p>
               <p>Poglejte, niso bili niti toliko modri, da bi, če smo novi zakon napisali, svetu dali
               nove pristojnosti. Svet bo izvolil senate, da bi se torej tudi sestava sveta ustrezno
               v celoti spremenila. Ampak ta zakon govori o svetu tako v prehodnih in končnih
               določbah, da stari člani, ki so bili imenovani, ostanejo do konca mandata, novi bodo
               imenovani. Potem bomo imeli tisti <q>"žig žaga"</q> stok pri imenovanju članov sveta. Glede
               tega, kaj pa naj ta svet dela, se mi zdi pametno in boljša je tista rešitev, ki je
               bila v originalnem zakonu zastavljena, kot pa sedaj ti popravki, ki smo jih vnesli v
               dopolnjen predlog zakona.</p>
               <p>Poglejte, spoštovane kolegice, zakaj? Ta 5. člen, o katerem govori, pravi: <q>"Svet
               Republike Slovenije nova naloga tudi kot akreditacijski organ, opravlja naloge."</q> Pa
               bom direktno citiral iz tega dopolnjenega predloga od spodaj navzgor, je druga
               alineja: <q>"Daje soglasje k študijskim programom in spremembam njihovih obveznih
               sestavin."</q> Če grem potem pogledat na senat sveta, ki ga pa svet izvoli in je na
               akreditacijski senat, je pa druga alineja: <q>"Daje soglasje k študijskim programom in
               spremembam njihovih obveznih vsebin."</q> In to se od nalog sveta do akreditacijskih
               senatov večkrat ponavlja. Zdi se mi, da bi morali to, kar je že več kolegov pred
               menoj povedalo, nekako tukaj vgraditi tudi, da ne bi prihajalo do teh nepravilnosti
               oziroma do lahkih poti nekaterih pri vzpostavljanju menedžmenta na področju visokega
               šolstva. To, da se postavi, da je mogoče en rektor za predsednika sveta, se mi ne zdi
               pametno. To se ni dogajalo. Da se pa postavi za predsednika sveta eden, ki pa vodi
               privatni visokošolski zavod, je pa več kot očitno absurd od absurda in kaže na
               klientalizem, proti kateremu se je včasih tudi upravičeno opozicija v prejšnjem
               mandatu tako borila, da ni mogla, kajti ta svet za visoko šolstvo pravi, da daje
               strokovno mnenje, torej da daje soglasje k študijskim programom in spremembam
               njihovih obveznih vsebin in smo bili priča, kako se je za predsednika sveta, za
               njegov zavod, hitro dalo študijsko soglasje k obvezni vsebini. Meni se zdi, da je bil
               to študij prava.</p>
               <p>Ampak, spoštovane kolegice in kolegi, na eni strani imamo človeka, ki je menedžer, ki
               mora skrbeti, da bo njegov zavod zelo, torej tudi v tem pogledu prosperiral, po drugi
               strani ga pa postavimo tam, da bo svetoval vsem, torej da bo on tisti, ki bo potem na
               koncu predstavil v imenu celotnega sveta, kako se daje, torej, kako se določi merila
               za pridobitev programov, kako se daje soglasje, akreditacija k programom, kako se
               daje torej tudi soglasje k ustanovitvi novih fakultet itn. To ni modro in ni
               dobro.</p>
               <p>Po drugi strani vam pa lahko podobno, kot sem sedaj povedal, dve isti alineji povem
               za svet kot habilitacijski organ in kot, ista alineja v senatu sveta kot
               habilitalcijski organ. Enaka. In že to kliče na to, da bi bilo potrebno v teh členih,
               o katerih danes razpravljamo in verjetno bomo glasovali tudi, ker bodo padale kot
               domine, eno za drugim, če bo prvi padel, in je kolega Capuder prav povedal, da so ti
               povezani.</p>
               <p>Se pravi, da se da tukaj na veliko tudi izrabljati v teh stvareh. Mi moramo vedeti,
               spoštovane kolegice in kolegi, da je več ali manj pretežna večina istega profila v
               vladi ministrov. V eni vladi jih je več. V drugi vladi je manj ministrov, ki so tudi
               univerzitetni profesorji in hkrati opravljajo dve službi. In zdaj takšna vlada
               imenuje strokovni svet. Ta strokovni svet imenuje habilitacijski senat in ta
               habilitacijski senat potem habilitira, če bi bil absurd največji, ministra, ki ne gre
               skozi habilitacijo na področju svoje univerze, kjer je zaposlen, ampak gre skozi
               habilitacijo na področju sveta. Če to ni skregano z nekim poštenim, zdravim razumom,
               jaz tudi ne vem, kaj je. Zaradi tega, da nekoliko umirimo žogo, poskušajmo še enkrat,
               saj drugi členi zakona niso več vprašljivi, priti do nekih takšnih rešitev, ki bi
               bile res bolj čiste, kot so zdaj te bile, vas bi prosil, da vsaj te amandmaje
               podpremo in potem v tretji obravnavi. Če se bo volja pogovarjati z argumenti, ta
               zakon popravimo tako, kot pravijo ljudje, da nas ne bo potem v prihodnosti glava
               bolela. Hvala lepa.</p>
            </sp>
            <sp who="SDZ4:CukjatiFrance">

               <speaker>PREDSEDNIK FRANCE CUKJATI:</speaker>

               <p>Hvala. Besedo ima gospod Slavinec.</p>
            </sp>
            <sp who="SDZ4:SlavinecMitja">

               <speaker>DR. MITJA SLAVINEC:</speaker>

               <p>Hvala lepa, gospod predsednik za besedo. Torej, ko gledamo predloge amandmajev k
               predlogu zakona o visokem šolstvu, ki se sprejema po skrajšanem postopku, poudarjam,
               po skrajšanem postopku vidimo, da prav gotovo izbira postopka ni upravičena, saj
               zakon ne samo, da ni usklajen s partnerji do te mere, da bi bil pogoj nesprejemljiv
               za njih, ampak tudi vidimo, da je še veliko členov, o katerih se je treba vsebinsko
               pogovoriti, dogovoriti in jih nenazadnje zastaviti tako, da bodo v dobro našega
               visokošolskega izobraževanja.</p>
               <p>Tukaj, kot rečeno, ne gre le za hitenje in za formalno obliko in izbiro postopka,
               ampak se moramo zavedati, da razpravljamo o institucijah, o visokih šolah, o
               univerzah, ki imajo v zgodovini daleč največjo tradicijo, o tistih institucijah, ki
               ravno na osnovi te tradicije imajo tudi svoj pomen, in o tistih institucijah, ki jih
               je treba ohraniti v njihovi samostojnosti in jim omogočiti poslanstvo, ki ga
               opravljajo. Včasih se je v univerze v srednjem veku vpletala cerkev, ko so učile
               nasproti dogmam.</p>
               <p>Sedaj ne bi bilo dobro, če bi dopustili, da se bo država vpletala v avtonomijo
               univerz in izobraževanja, čeprav mnogi pravijo, da je to enako vpletanje cerkev in
               države. Zaradi tega tudi sam imam pomisleke o vlogi in pomenu sveta za visoko
               šolstvo.</p>
               <p>Saj poznamo ozadja. Svet je bil zaupan enemu pomembnih ideologov vladajoče koalicije,
               ki je sedaj začel ogrožati ministra. In minister, pričakovano in povsem upravičeno,
               legitimno odreagira. Vendar odreagira tako, da pripravi zakon, ki je pisan za
               konkretne ljudi. V tem trenutku to niti ni tako moteče in slabo. Vendar zakoni ne
               smejo biti pisani za konkretne ljudi. To izkušnjo imamo ne nazadnje, tudi ko je bila
               ustava pisana za konkretne ljudi <stage xml:id="Redna-18-2006-06-22.stage10">(v mislih imam bivšega predsednika republike)</stage>. In
               zaradi tega bi bilo vsekakor bolj smotrno, da pustimo še te člene odprte in se
               argumentirano o njih pogovorimo, jih dorečemo v tako obliko, da bo ohranjen pomen že
               prej usklajene, s študenti in univerzami, agencije. Svet naj ne prevzema tiste vloge,
               ki v določenih primerih lahko pomeni nevarnost, nevarnost za avtonomijo univerze. Tu
               ne mislim samo radikalnosti, radikalno avtonomijo univerze, da je univerza avtonomna
               na vseh področjih in od vseh najbolj pomembna in pametna. Strinjam se, da država mora
               univerzi dajati splošne usmeritve glede svojih potreb, da mora tudi bedeti nad
               racionalnostjo porabe sredstev in podobno, vendar o strokovni avtonomiji, o
               strokovnosti univerze pa nikakor ne smejo odločati in nanjo vplivati tisti, ki za to
               niso usposobljeni. Strokovnost univerze se gotovo začne in konča pri kadrih, in
               država se mora zavedati, da je univerza zaradi študentov. In če bo univerza takšna,
               da bo dajala dobre diplomante, potem bo tudi zaradi države. Torej, univerza je zaradi
               države, vendar preko študentov, in tako naj ostane.</p>
               <p>Strinjam se tudi z mislijo, da trg ne sme biti edini kriterij pri vzpostavitvi
               visokega šolstva. Ker če bo trg edini kriterij, potem bo vsaj v prvi fazi to prav
               gotovo vodilo v znižanje kriterijev, v negativno selekcijo pri nekaterih in kot
               domine se bo to začelo pri vseh drugih, zaradi bitke za preživetje, zaradi obstoja na
               trgu, na trgu znanja v tem konkretnem primeru. In kaj se bo zgodilo? V tem primeru se
               bo zaradi te negativne selekcije z mnogimi univerzami v prvi fazi zgodilo vsaj to, da
               bodo postale prodajalne diplom. Temu se lahko izognemo predvsem z zagotovitvijo,
               vzpostavitvijo in upoštevanjem minimalnih kriterijev, ki morajo veljati pri
               zagotavljanju, izbiranju in tudi potrjevanju kadrov na univerzah. V Sloveniji - to
               prav gotovo lahko argumentiram s tem - še ni zavedanja, da ni pomembna zgolj diploma,
               ampak je tudi pomembno, s katere visokošolske institucije, univerze ta diploma
               prihaja. Kjer je daljša tradicija tovrstne oblike izobraževanja, tam prav gotovo
               stvari potekajo drugače. Bolj ali manj vsi, ki se na univerzo vpišejo, le to
               fakulteto tudi zaključijo. Vprašanje je samo koliko denarja imajo, da se lahko
               vpišejo v boljšo ali manj kvalitetno, tudi manj eminentno univerzo in posledično
               imajo odprta vrata za boljše, pomembnejše službe ali manj pomembne službe. Pri nas je
               drugače. Pri nas študija ne zaključijo vsi vpisani študentje, ampak ga zaključijo le
               tisti najambicioznejši in v kolikor, dokler ni zavedanja o pomenu izvora diplome, se
               tega ne bomo zavedali, bomo dajali potuho slabim študentom in kaznovali dobre in
               delali krivico, tiste dobre, na katere moramo v prihodnje najbolj računati, in na
               tiste dobre, ki so potem tudi baza potencialnih kandidatov za nadaljevanje tega
               poslanstva, tako od vzgoje otrok v vrtcih do najvišjih izobraževalnih ravni, torej do
               univerzitetnih profesorjev. Prav zaradi tega predlagam, da pustimo te člene še
               odprte, da v tem zelo skrajšanem možnem članu, ampak vseeno še možnem izkoristimo
               priložnost, ki jo imamo in zadevo dorečemo na tak način, da bo vsaj za silo
               sprejemljiva tistim, ki po eni strani zakone pripravljate, in tistim, za katere te
               zakone pripravljate. Hvala lepa.</p>
            </sp>
            <sp who="SDZ4:CukjatiFrance">

               <speaker>PREDSEDNIK FRANCE CUKJATI:</speaker>

               <p>Hvala. Želi še kdo k 5. členu in k dvema amandmajema? Ne. potem zaključujem
               razpravo.</p>
               <p>In prehajamo na 6. člen in na razpravo o amandmaju poslanske skupine LDS k 6. členu.
               Želi kdo razpravljati? Nihče. Zaključujem razpravo.</p>
               <p>Prehajamo na 7. člen in razpravo o amandmaju poslanske skupine LDS k temu členu. Želi
               kdo razpravljati? Gospod Germič, izvolite.</p>
            </sp>
            <sp who="SDZ4:GermičLjubo">

               <speaker>LJUBO GERMIČ:</speaker>

               <p>Hvala lepa za besedo, gospod predsednik. Pozdrav še enkrat. Torej, ko prebiramo 7.
               člen, zelo bode v oči, ko govorimo o pristojnostih in vsebini dela posameznega senata
               s pokrivanjem z vsebino in pristojnostjo sveta, torej Sveta Republike Slovenije za
               visoko šolstvo. Seveda zelo težko si je razložiti, zakaj pravzaprav pri alinejah pri
               5. členu vidimo, recimo, da kot habilitacijski organ Svet Republike Slovenije za
               visoko šolstvo ima zapisane razen ene alineje identične alineje kot senat seveda
               tukaj se postavlja normalno vprašanje, kakšen način bo pri arbitriranju med senatom
               in svetom v primeru, da bo prihajalo do različnih odločitev. Torej gre za zelo
               nedorečeno zapisano vsebino pri teh dveh členih, ki pušča zelo odprt prostor pri
               pristojnosti posameznih ali sveta ali senata. Seveda se te vsebine nanašajo
               pravzaprav na vse tri vloge, tako na evalvacijsko, kot na habilitacijsko vlogo sveta,
               kot na vsebine vseh treh senatov.</p>
               <p>Drugo, kar bi želel izpostaviti pri 7. členu, je pa dejstvo, ki sem ga nekako že
               nakazal pri razpravi o 5. členu. To pa je, kako rešujemo vprašanje konflikta
               interesov na področju sestave sveta in sestave posameznih senatov.</p>
               <p>Mi v 6., torej v 7., 8., in 9. členu zapišemo, kdo ne sme biti imenovan v posamezni
               senat. Tukaj seveda obstaja neodgovorjeno vprašanje, zakaj v teh alinejah ni
               zapisano, da v posameznem senat ne more biti imenovan tisti, ki je lastnik ali
               solastnik določenega visokošolskega zavoda. Kar seveda neposredno ustvarja konflikt
               interesa med vlogo, ki jo ima recimo kot lastnik ali solastnik v nekem visokošolskem
               izobraževalnem zavodu in kot možen oziroma potencialen član v senatu ali potem še v
               svetu.</p>
               <p>Zato se mi zdijo te alineje oziroma ti odstavki v besedilu 7. člena seveda premalo
               domišljene. Torej, v smislu konflikta interesov. Zato je smiselno tako z opombo,
               glede na to, da gre za podvajanje vloge senatov in sveta in v smislu nedorečene vloge
               konflikta, pojasnila ali v izogib kakršnemkoli možnem konfliktu interesov, podpreti
               besedilo amandmaja, ki govori o tem, da bi se naj besedilo tega člena črtalo, in
               domisli besedilo in uredi to vprašanje in da odgovor na pomisleke, ki jih ravnokar
               predstavlja.</p>
            </sp>
            <sp who="SDZ4:CukjatiFrance">

               <speaker>PREDSEDNIK FRANCE CUKJATI:</speaker>

               <p>Hvala. Še kdo želi besedo k temu členu? Izvolite, gospa Zalokar Oražem.</p>
            </sp>
            <sp who="SDZ4:ZalokarOražemCveta">

               <speaker>CVETKA ZALOKAR ORAŽEM:</speaker>

               <p>Hvala lepa. Lep pozdrav vsem skupaj. Spoštovani kolegi in kolegice! Jaz ne bom samo
               tega amandmaja, ampak tudi drugi amandmaje, ki so pripravljeni, jaz bom te amandmaje
               podprla. Seveda upam, da bo tisto, kar smo danes ali pa so kolegi danes že večkrat
               poudarili, da bi ostalo še odprto za razmislek, predvsem stvari v zvezi s Svetom za
               visoko šolstvo in pa agencijo, še domislili.</p>
               <p>Kajti, opozorila, ki smo jih slišali na odboru, so bila zelo resna. Kažejo tudi na
               to, da bomo s tem, če bomo po skrajšanem postopku, ki se mi zdi izrazito neprimeren,
               če bomo to sprejeli, vgradili konflikt v prihodnosti. In ta konflikt, ki je že sedaj
               zaznaven, je pravzaprav zelo nevaren.</p>
               <p>Nevaren je tudi zato, ker smo lahko videli tudi ob kratki diskusiji, ki je in se je
               dogajala na odboru, da vendarle tudi znotraj koalicije letijo iskrice, če gospoda
               Jambreka smatramo le za pomemben del te koalicije, kot je bilo rečeno, kot ideologa.
               Ta konflikt ne bo preprost in bo lahko povzročil številne probleme. Moram pa reči,
               glede na to, da 15. člen ni več odprt, da pa moram izraziti podporo ministru za to,
               za ta kompromisni predlog 15. člena v zvezi s primerjavo starih in novih diplomantov,
               če rečem zelo grobo.</p>
               <p>V tem smislu moram reči, da pravzaprav glede na nekatere pomisleke danes sama ne
               čutim nikakršnega sramu oziroma nimam slabe vesti, da bi na račun tega, kar bi pri
               prevodu izobrazb oziroma diplom iz preteklosti, da bi prihajalo do tega, da smo si
               ali pa so si diplomanti in predvidevam, da več ali manj v državnem zboru sedimo že
               stari diplomanti, prisvojili več kot nam pripada oziroma, da si na račun mlade
               generacije jemljemo več, kot bi bilo prav in na nek način destimuliramo nove
               študente.</p>
               <p>Mislim, da je to netočna trditev, da ni prava, da ne gre za zaščito lastnih interesov
               ljudi, ki tukaj sedijo, pač pa menim, da gre vendarle za neko zadevo, o kateri je
               treba razmišljati z več vidikov.</p>
               <p>Potrebno je razmišljati tudi o tem, kaj bi pravzaprav sami sebi, svojemu šolskemu
               sistemu, svojemu izobraževalnemu sistemu naredili, če bi na nek način vse te diplome,
               o katerih je bilo danes že rečeno, da jih je okrog 120 tisoč, postavili na nižjo
               raven, kot so to storile vse primerljive države, predvsem tiste, za katere so z
               našega vidika izjemno pomembni partnerji na trgu delovne sile. To so vse sosednje
               države. To je Italija, to je Avstrija, to je Nemčija in Češka. Recimo, če so to,
               ampak prav gotovo so z vidika trga delovne sile to države, s katerimi bomo največ
               sodelovali v okviru Evropske unije. Mi bi sami sebi pravzaprav naredili medvedjo
               uslugo in na nek način povedali, da je bilo vse izobraževanje v preteklosti
               pravzaprav v naši državi relativno slabo. Kajti, na ta način bi prevajali v bistveno
               slabšo varianto, kot so to storile druge države. Ne morem se tudi izogniti nečemu,
               kar me vse skozi preveva, da bi morali stari diplomanti, danes stari 40, 45, 50 let,
               da bi sicer, če bi želeli dobiti neko ustrezno izobrazbo po vseh teh letih, ko
               mislim, da so mnogi opravili številna izobraževanja, ki niso nikjer zabeležena,
               obiskovali številne dopolnilne oblike izobraževanja, ki pravzaprav formalno nimajo
               neke vrednosti, pomenijo pa veliko v smislu izkušenj, da bi morali vsi ti še opraviti
               neke izpite, sicer bi dobili tudi neke točke, vendar bi prav gotovo morali biti še
               vpeti ponovno v formalni način izobraževanja.</p>
               <p>Meni se zdi to omalovažujoče do te generacije, do generacije, ki je v tem trenutku že
               ogromno izgubila. Izgubila je in bo na področju pokojnin, kjer bomo delali bistveno
               dalj kot so vsi pred nami. Izgubila je na številnih segmentih in se mora odrekati. V
               tem smislu se mi zdi, da je ta rešitev dobra. Da je vendarle morda bilo zadaj tudi
               nekaj drugega, tudi zaslužkarstvo, ki bi ga na tej generaciji različne šole lahko
               gradile. Kajti, predvsem če bi to bila obveza na segmentu javne uprave, kjer bi potem
               to različne inštitucije v sklopu javne uprave za svoje že zaposlene delavce
               financirale, bi bila to neka zlata jama za mnoge, novo ustanovljene fakultete, ki
               imajo težave z rednim vpisom.</p>
               <p>In to bi financirala na posredni način država. Tega občutka se ob tej zgodbi, da bi
               vsa ta generacija morala ponovno v izobraževanje, ne morem izogniti. Trdim, da je
               bilo ogromno različnih oblik izobraževanja opravljenega, ki formalno nikjer ni
               zabeleženo. Razno razne specializacije, strokovni izpiti in podobne stvari. Menim, da
               je na ta način ta rešitev 15. člena korektna do generacij, ki so študirale pred leti
               oziroma dokončale svoje študije in se mi zdi tudi primerljiva.</p>
               <p>Jaz moram reči, da je bilo tudi že, vsaj jaz osebno sem prejela ogromno klicev, kjer
               so me predvsem tisti, ki delajo v podjetjih, ki so že v tuji lasti opozarjali, da
               imajo znotraj teh razpisov, ki potekajo na mednarodnem nivoju, že težave in mi bi
               vsem tem ljudem povzročili še nove težave. Mislim, da skrajno nekorektno in v tem
               smislu, v tem delu zakon podpiram. V svojem imenu govorim. Tako, da se mi zdi ta
               rešitev primerna in dobra. Nikakor pa ne povzroča, vsaj ne pri meni, nikakršne slabe
               vesti. Hvala.</p>
            </sp>
            <sp who="SDZ4:CukjatiFrance">

               <speaker>PREDSEDNIK FRANCE CUKJATI:</speaker>

               <p>Hvala. Gospod Gaber, imate besedo.</p>
            </sp>
            <sp who="SDZ4:GaberSlavko">

               <speaker>DR. SLAVKO GABER:</speaker>

               <p>Najlepša hvala, gospod predsednik. Naša današnja razprava nas zelo temeljito poučuje,
               kako pomembno je, da strokovna telesa v državi opravljajo svoj posel. Če ga ne
               opravijo, četudi nimajo ustreznih strokovnih služb zato, da bi ga opravila, potem mi
               laično razpravljamo o tem, kaj se nam kako zdi in kaj je naša želja, kako da bi se
               svet vrtel. Kadar razpravljamo, s čemer si že bodi, to niti ni prav posebej nevarno.
               Če pa razpravljamo z veliko veselja, pa s precej manj vpogleda o visokem šolstvu,
               takrat pa je to bistveno bolj nevarno. Takrat pride do tega, da na primer urejamo
               stvari čez palec, namesto da bi si vzeli res zadosti časa in popazili najprej, da
               tisti ljudje, ki so že dosegli določeno stopnjo izobrazbe, ne bi bili prikrajšani v
               nadaljevanju zato, da iščejo, ko iščejo posel, da bi ta ustrezen posel lahko dobili.
               To narediti je mogoče, ni pa zelo enostavno. Vendar pa, če naredimo to na ta način,
               da si pripišemo izobrazbe, stopnjo izobrazbe, ki je nikoli nismo dosegli, potem se
               bojim, da zna biti, da se bo bralo čez nekaj časa tale tekst, ki ga imam pred sabo na
               ta način: Tri ure hoda za pustno nedeljo leži vas, pa ji pravijo mesto. Sredi vasi se
               cedi rjava mlakuža, ki ji pravijo potok. Na obeh krajih mlakuže stoje koče, jim
               pravijo hiše. Dve, tri hiše imajo nadstropja. Takim hišam pravijo graščine. V njih,
               državnem zboru, si z zakonom po potrebi dvignejo izobrazbo. Ta vas ima ime. Tega si
               država ne sme privoščiti, zato mora imeti strokovna telesa, ki znajo popaziti na to,
               da ne bo prihajalo do situacij, v katerih bi res, da devalvirali svojo izobrazbo
               napram tujcem, vendar pa tudi ne do tega, da bi se norčevali iz Bologne. Kajti, če
               trdimo, da je naša sedanja 4 letna izobrazba pravzaprav izobrazba druge stopnje,
               potem ima spoštovani kolega Mencinger 100% prav, Bologno je treba v Sloveniji uvesti
               na zelo preprosto način. Pustiti obstoječe programe in v zakon zapisati: naši
               programi so programi druge stopnje. Zakaj tiščimo sedaj po novem ljudi v 5 letni
               študij? Če pa trdimo, da so naši sedanji 4 letni programi vredni druge stopnje, to je
               metanje denarja skozi okno. Kdor to počne, bi moral biti rahlo bolj drzen in bi moral
               narediti še to. Da tega ne bi naredil, bi moral poslušati svoj svet za visoko
               šolstvo. Svet mu je namreč rekel: <q>"Opozarjamo vas, da je problematika prezapletena,
               vzemite si čas in v zakon zapišite, da boste uredili to, to in to v okviru ogrodja
               poklicnih kvalifikacij."</q> Sedaj pa, ali nam je to všeč ali ne, doma ne bomo znali
               pojasniti svojim otrokom, zakaj je izobrazba osebe A, ki sedi med nami in je opravila
               študij na fakulteti na ta način, da je študirala za eno diplomo 3 leta, za drugo pa
               4, dobila obe diplomi - ta zakon bo ti dve diplomi postavil na raven druge stopnje -,
               hčerka te osebe pa študira na isti fakulteti, študira po štiriletnih programih
               Bologne, ta hčerka bo dobila dve diplomi prve stopnje. Kdor to lahko pojasni doma
               svojim otrokom, ta ima izjemne sposobnosti. Kdor lahko pojasni, zakaj potem raje ne
               pusti svoje otroke študirat po programih, po katerih je sam študiral, in jim da kar
               <q>"ex lege"</q> diplomo druge stopnje, ta ima tudi izjemne sposobnosti. O tem govorimo, ko
               govorimo o strokovnih organih. Strokovni organi niso izmišljeni, so zato na svetu, da
               nam pomagajo takrat, ko se sami ne spoznamo. In tu nam je strokoven organ rekel,
               pamet v roke in ustavite se, dokler je še čas.</p>
            </sp>
            <sp who="SDZ4:PečeSašo">

               <speaker>PODPREDSEDNIK SAŠO PEČE:</speaker>

               <p>Hvala. Za razpravo se je prijavil minister. Izvolite.</p>
            </sp>
            <sp who="SDZ4:ZupanJure">

               <speaker>DR. JURE ZUPAN:</speaker>

               <p>Hvala lepa. Mislim, da bom čisto kratko zgodbo povedal, ker si je gospod dr. Gaber
               tudi vzel čas in je navedel neko zgodbo Milčinskega. Zgodba gre pa takole. Leta 1966
               sem služil vojsko, reklo se ji je Jugoslovanska ljudska armada, in takrat je
               jugoslovanska vojska pošiljala vojake na Sinaj. In ker so se bali, očitno, da ne bi
               zgledali preveč izobraženi, so vsem oficirjem dali dva čina manj, zato ker niso
               zaupali svoji izobrazbi. Bali so se tega, da bi naša izobrazba bila slaba, ker so se
               zavedali, da je bila slaba, in to vojaška. Jaz ne bi želel, da bi danes, petnajst let
               po tem, ko vemo in smo vsi prepričani, da smo imeli na univerzah dobro izobrazbo,
               delali enako kot Jugoslovanska ljudska armada. Hvala lepa.</p>
            </sp>
            <sp who="SDZ4:PečeSašo">

               <speaker>PODPREDSEDNIK SAŠO PEČE:</speaker>

               <p>Hvala vam. Besedo dajem poslancu Jožefu Jerovšku. Izvolite, prosim.</p>
            </sp>
            <sp who="SDZ4:JerovšekJožef">

               <speaker>JOŽEF JEROVŠEK:</speaker>

               <p>Hvala lepa. Moram reči, da se z amandmajem poslanske skupine LDS ne strinjam. Seveda
               bom pa govoril o tistem, kar sem razumel, da je bilo na nek način v obliki neke
               literarne metafore, s pomočjo Butalcev, kolikor sem razumel, želeno bilo, da bi
               povedal gospod Gaber. Ne vem, če je ravno govoril o vsebini tega člena. Govoril je o
               primerljivosti izobrazbe, mislim, da je govorila tudi gospa Zalokarjeva o tem. Moram
               reči, da tudi na podlagi tega nastopa kolega Gabra ne razumem, zakaj takšno
               vehementno zavzemanje za devalvacijo nacionalne izobrazbene substance. Še enkrat
               trdim, da je nerazumno in neupravičeno ter krivično do vsaj 130.000 ljudi, ki so
               diplomirali po obstoječih programih, da bi z zakonom ali pa državnim dekretom bila
               njihova izobrazba devalvirana. Če bomo storili tako kot so storili v Avstriji,
               Nemčiji, Italiji in drugih primerljivih državah, ne bomo kršili nobenega principa
               bolonjske deklaracije. Seveda bi pa naredili zelo negativno potezo za ugled naše
               države in tudi za veljavo bodočih diplomantov, ki bodo diplomirani po bolonjskih
               kriterijih. Jaz ne vem, kdo je inzidoktriniral študente, ampak verjamem, da je ta moč
               indoktrinacije, ki se vleče iz preteklosti, pa tudi sinoči smo videli, da se
               študentski funkcionarji borijo proti interesom študentov, proti potencialnim
               dobitnikom štipendij. Tudi pri diplomah je nekdo imel moč indoktrinacije študentov,
               da jih je prepričal, da bi oni izgubljali. Jaz sem prepričan, da bo teža diplome po
               bolonjskih kriterijih na evropskem trgu izobrazbe bistveno več vredna, če bo
               Slovenija imela 130 tisoč dosedanjih diplomantov univerz, ki bodo imeli primerljivo
               stopnjo s primerljivimi diplomanti v zahodno evropskih državah. Če pa kdo misli, da
               je potrebno teh 130 tisoč ali pa 150 tisoč, ne vem, koliko jih je, mislim, da jih je
               150 tisoč, ponižati in jim reči, vi ste nekaj podobnega, kot so tam na Kosovu, ki so
               imeli slabe šole, tisti po mojem ne dela v interesu te države. In zaradi tega sem
               odločno proti in mislim, da je, če nič drugega, vsa tehnična inteligenca, in gospa
               Cveta seveda ni tehnična inteligenca, je humanistična, in mislim, da se je pravzaprav
               zavzemala za isto stvar. Glavni problem, gospod Gaber, pa je odprl na odboru gospod
               Slavinec, tudi iz vaše stranke, ki je v okviru te debate dejal, da največji problem
               je, da se je v zadnjih petnajstih letih na podlagi šolskih reform kvaliteta
               izobraževanja na visokih šolah in univerzah drastično znižala. To je pa problem in
               krivda preteklih šolskih oblasti. Kolega Slavinec, upam da bo potrdil, magnetogrami
               obstajajo in je to potrdil in jaz se z njim strinjam. Tukaj se je delala reforma na
               reformo, kvaliteta šolanja je padla, porušila so se razmerja, pravna fakulteta se je
               feminizirala na podlagi teh reform in teh ukrepov, tudi vpisa na podlagi eksterne
               mature, zrušilo se je tisto, kar je bilo v tej državi dobrega. Sedaj na podlagi tega,
               kar je bilo storjenih napak v zadnjih petnajstih letih, ponižati 150 tisoč slovenskih
               diplomantov, jaz se s tem ne strinjam. Mislim, da je absurdno. Nekateri trdijo, da so
               tu zadaj celo izraziti materialni interesi. Iz vaše stranke nekateri točno vedo
               kakšni materialni interesi obstojajo in to tudi glasno razlagajo. Mislim, da če taki
               ljudje, ki poznajo razmere tudi pri vas in znotraj univerze, da bo kar držalo, da
               obstojajo izraziti materialni interesi, da bi se ta populacija diplomantov slovenskih
               fakultet degradirala za eno stopnjo po svoji izobrazbi, da bi seveda bili določeni
               izmed njih prisiljeni potem delati dodatne neke teste in neke izpite, na katerih bi
               nekateri parazitirali. To se odprto govori. Jaz verjamem, da tisti, ki so tudi
               predavatelji iz univerz, so boljši poznavalci tega področja in da to boljše od mene
               vedo kaj govorijo, ampak tako je. Jaz plediram na to, da se ti ozki interesi enkrat
               končajo, da naredimo na izobraževalnem sistemu Slovenijo primerljivo. Mislim, da je v
               dolgih letih tradicije po Mariji Tereziji, pa nočem ne vem koliko hvaliti, ampak
               dejstvo je, da je bil tukaj v takratni Evropi narejen nek preboj, da smo ponosni na
               to tradicijo, da smo Slovenci dokaj dobro izobraženi, da smo uspešni na svojih
               področjih. Jaz kot inženir kemije, kamorkoli sem prišel, sem dobival komplimente na
               podlagi tistega, kar sem v razgovorih o kemiji lahko pokazal in na podlagi tistega,
               kar smo naredili v razvojnem področju v podjetju. Vam povem, gospod Gaber, v
               primerljivih podjetjih so dejansko nasproti mene, ker je bilo lažje, sedeli doktorji
               kemije, ampak jaz sem se lahko enakovredno z njimi kosal. Mogoče vam bo funkcionar iz
               vaše stranke dr. Pajevnik povedal ali pa rekel, da je to res, ker pozna strokovno
               področje, kjer sem se udejstvoval in smo sodelovali. Mislim, da je takšnih
               strokovnjakov ali pa boljših vsaj med tehnično inteligenco v Sloveniji ogromno in si
               ne morem dovoliti, da jih bo nekdo ponižal z izkušenj zgolj, z nekega humanističnega
               področja. Tega si ne moremo privoščiti. Jaz sem ponosen na našo poslansko skupino in
               našo stranko, da je vztrajala pri tem, da ne bo poniževala diplomantov slovenskih
               univerz. Še enkrat poudarjam, zaslužijo si, ker so na celih področjih zelo uspešni,
               ker znajo. Ali mislite, da bi imeli to gospodarsko rast, da bi sedaj vstopali v
               območje evra, če naši strokovnjaki iz gospodarstva pa tudi v financah pa vsepovsod ne
               bi znali delati, če ne bi bili primerljivi z drugimi. Vemo, da v Italiji, Avstriji je
               bilo bistveno lažje priti do doktorata. Mi imamo manj doktorjev, nimamo pa zaradi
               tega manj znanja povprečno. Nekateri absolutno nočete priznati, da so Slovenci
               sposobni, da so se funkcionalno izobraževali v okviru delovnih obveznosti in da je
               tudi funkcionalno znanje nekaj, kar je koristilo nacionalnem korpusu. Na podlagi tega
               funkcionalnega znanja smo tudi nekaj dosegli, ne na podlagi vaših reform. Vaše
               reforme, kot je rekel gospod Slavinec, so zniževale kvaliteto izobraževanja na
               univerzah. Dogovorite se enkrat v LDS-u, da vam bo jasno kaj ste s temi reformami
               dosegli v zadnjih 15-ih letih, in ne obremenjujte tega prostora več s tem. Hvala
               lepa.</p>
            </sp>
            <sp who="SDZ4:PečeSašo">

               <speaker>PODPREDSEDNIK SAŠO PEČE:</speaker>

               <p>Hvala vam. Poslanec Slavko Gaber, replika ali razprava? Izvolite, prosim.</p>
            </sp>
            <sp who="SDZ4:GaberSlavko">

               <speaker>DR. SLAVKO GABER:</speaker>

               <p>Najlepša hvala, gospod podpredsednik. Jaz rade volje verjamem, da je kolega Jerovšek
               izjemen strokovnjak na področju kemije. Ampak tukaj je danes demonstriral, da so
               dejstva njegova šibka točka, razumevanje družbe tudi in načelnost prav tako. To so
               šibke točke, nekateri jih imamo nekje, drugi drugje. Zakaj? Zgleda, da zadnje
               diplome, ki so bile podeljene na univerzah v Sloveniji, ki so še kaj štele, so
               njegove in ni tu v tem parlamentu človeka, morda mu dva blizu konkurirata, ki bi
               vedel povedati toliko slabega o slovenskem šolstvu, skozi leta ga spremljam, in tako
               blatiti dosežke slovenskega šolstva. Seveda takrat, ko ima pa gospod občutek, da bi
               morda, če bi si hotel pridobiti kakšno stopnjo izobrazbe več, kot jo, moral še kaj
               opraviti, kar je normalen postopek v normalnem svetu, da če želiš imeti stopnjo
               izobrazbe več, greš v šolo in si jo pridobiš, jaz mu želim, da bi enkrat prišel do
               magisterija ne ex lege, ampak da bi si ga pridobil na fakulteti, morda na tej
               fakulteti, o kateri misli, da je tako slaba. V zadnjih 15-ih letih so postale izjemno
               slabe te fakultete, bo to z lahkoto naredil, ker je on skorajda že doktor, se je
               pohvalil, kako se je znal pogovarjati z doktorji, velika vrlina. Tako si naj pridobi
               stopnjo izobrazbe, če jo hoče, ne pa da mu jo bo zakon dal. Še posebej pa bi bilo
               dobro, da bi se poskušal toliko poglobiti v materijo, o kateri govorimo, da bi
               opazil, kaj piše v zakonu in kaj je predlagal Svet za visoko šolstvo, ki ga vodi
               ideolog njegove stranke, kolega Jambrek. Ta svet ni rekel, da degradirajmo obstoječo
               izobrazbo, to lahko trdi samo nekdo, ki zganja čisto demagogijo in hoče ljudem strah
               v kosti spravljati. Rekel je: <q>"Kolega Jerovšek..."</q>, to je sporočal Jambrek gospodu
               Jerovšku, <q>"Kolega Jerovšek, preden boste z zakonom to naredili, dajte premisliti še
               enkrat in se vprašajte, ali ne bi vendarle v okviru kvalifikacij popazili na oboje,
               tako na to, da ne bi bile devalvirane obstoječe izobrazbe, pa tudi na to, da se vam
               ne bi zgodilo, da bi vas doma hčerka vprašala, "</q>kako to oči, da moja štiriletna
               izobrazba v sodobnosti ali v sodobnem času ne šteje toliko kot tvoja, oči." To vas
               znajo vprašati kolega Jerovšek.</p>
            </sp>
            <sp who="SDZ4:PečeSašo">

               <speaker>PODPREDSEDNIK SAŠO PEČE:</speaker>

               <p>Replika je časovno omejena, zato prosim, da zaključite. Hvala. nadaljujemo z, repliko
               na repliko vam ne morem dati, lahko vas prijavim. Kolega Jerovšek, lahko pa vas
               prijavim pod razpravo. Besedo ima poslanka mag. Potrata, izvolite.</p>
            </sp>
            <sp who="SDZ4:PotrataMajda">

               <speaker>MAG. MAJDA POTRATA:</speaker>

               <p>Hvala. Svojega razpravljanja v zvezi s tem zakonom nikakor nočem motivirati s svojim
               osebnim položajem zaradi tega, ker sem pač v tisti fazi, ko zame kakršnakoli
               odločitev glede razvrščanja diplom ne bo imela posledic za mojo konkurenčnost na trgu
               dela, ker se bo že sama po sebi izničila ta konkurenčnost. Gre pa za nekaj drugega,
               da uresničujemo oziroma odločamo o stvareh, ki pa zadevajo številne generacije in
               zavedam se, da je težko najti v taki situaciji, v kakršni smo zdaj, rešitev, s katero
               bi bili zadovoljni vsi. Priznavam, tisto, kar smo tudi trdili, da bi šel zakon po
               rednem postopku, da bi bilo temeljito premišljeno, kar bomo sprejeli. Ampak dejstvo
               je, da tej težavi hkratnosti poteka dveh različnih tipov izobraževanj nismo znali
               odpomoči leta 2004, ko smo sprejemali zakon o visokem šolstvu, pa se bojim, da tudi
               zdaj ne znamo tega storiti tako, da bi bili vsi zadovoljni. Svoje stališče do 15.
               člena in rešitev, ki so v njem predlagane, bom povedala takole. Zame ni vprašanje
               primerljivosti ključno, ker so programi različni. Razumem, da so z zakonom o
               strokovnih in znanstvenih naslovih stvari urejene za bolonjske programe tako, kot je
               v zakonu zapisano. Res pa je, da nas je kar dobra stotnija tisočev pa dobivala
               naslove po nekih drugih programih. Zastavlja se vprašanje, kakšna bo naša možnost
               vključevanja v trg dela in opravljanje del, ki bodo hočeš - nočeš morale biti
               prilagojene bolj tem, ki vstopajo na trg dela po bolonji, kot tem, ki smo končevali
               študij poprej. Zame se pa zdi popolnoma nesprejemljivo pa to, da mi kdo hoče
               sugerirati, da bo moja odločitev odvisna od tega, kakšno izobrazbo imam zdaj in da
               ščitim samo sebe. Ne ščitim same sebe, ker se nimam za kaj ščititi. Jaz bi samo rada
               imela odločitev, ki bi bila konsistentna in ki bi delala manj škode. Jaz 15. člen
               razumem, res ne kot priznavanje izobrazbe, ampak kot razvrščanje na posamezne
               stopnje.</p>
               <p>In res si ne morem kaj, da ne bi imela kakšnega pomisleka v zvezi z očitki, ki jih je
               izrekel predsednik sveta za visoko šolstvo, ki je tako s kanoni streljal na poslance,
               češ da ne bomo razsodno odločali zaradi tega, ker bomo ščitili sami sebe. Tu bi
               seveda lahko zdaj na dolgo in široko razpredali o tem, kakšne so dobre pa malo manj
               dobre rešitve. Zame je bolj ključno vprašanje to, ali je naš trg dela v resnici
               pripravljen na sprejem novih diplomantov, bolonjskih diplomantov, ali tem daje dovolj
               zaposlitvenih možnosti. To je vprašanje. Jaz ne bi povezovala vprašanja kakovosti
               študija z vprašanjem trajanja študija, ker, oprostite, nekateri ne želijo diplomirati
               preprosto zaradi tega, ker želijo podaljšati svoj status študenta zato, ker nimajo
               zaposlitvenih možnosti. Pojdite malo gledat! O tem sem razpravljala že, ko sem
               zastavljala poslansko vprašanje, pa mi je bilo rečeno, da učitelji zlahka dobijo
               delo. Sploh ni res, kakor v katerem okolju. Pojdite gledat na zavod za zaposlovanje v
               Mariboru, pa boste videli, koliko diplomiranih profesoric in profesorjev ne najde
               prve zaposlitve.</p>
               <p>Tako da tu so odprta vprašanja, problemi obstajajo in ne verjamem, da bo vse mogoče
               rešiti s tem, če bo struktura malo drugače postavljena, kot je. Zato se Socialni
               demokrati nismo odločili za vlaganje amandmajev k 6. in 7. členu zakona, kjer bi
               spreminjali številčno sestavo in strukturo posameznih, pri čemer bi seveda tudi našla
               kakšen lapsus, ker enkrat je za 12, drugič za 9 članov povedano, da morajo biti vsa
               strokovna področja zastopana z najmanj enim članom. Pa bi človek vendarle rekel, da
               bi bilo dobro kaj pogledati, preden se kaj takega zapiše. Ampak vseeno. Tisto, kar
               ostaja odprto vprašanje, je, ali je rešitev, ki jo predlagajo zdaj v tem zakonu, res
               tako zelo pogubna za izobrazbeno strukturo pri nas, ker sama, kot rečeno, ne vidim,
               da bi komu bila s tem kakršnakoli diploma priznana diploma - za profesorico bo ostala
               diploma za profesorico. Hvala.</p>
            </sp>
            <sp who="SDZ4:PečeSašo">

               <speaker>PODPREDSEDNIK SAŠO PEČE:</speaker>

               <p>Hvala vam. Proceduralni predlog, kolega Moge, izvolite, prosim.</p>
            </sp>
            <sp who="SDZ4:MogeRudolf">

               <speaker>RUDOLF MOGE:</speaker>

               <p>Hvala lepa. Gospod podpredsednik, poprosil bi vas, da opozorite - to je tudi vaša
               naloga - razpravljavce, da govorimo o 7. členu, ki govori o senatu sveta, ne pa o 15.
               členu, ki govori o ravni izobrazbe. Veliko poslancev je izrabljalo zdajle poslovnik
               in niso govorili v skladu s tem, za kar so se prijavili. Prosim, da upoštevate to pri
               vodenju. Hvala lepa.</p>
            </sp>
            <sp who="SDZ4:PečeSašo">

               <speaker>PODPREDSEDNIK SAŠO PEČE:</speaker>

               <p>Kolega Moge, hvala za opozorilo. Na vsak način bom težil k temu, ampak ob tem pa
               dodajam, da se mi zdi, da je tematika toliko pomembna, da lahko dopuščam malo širšo
               debato v povezavi s tem. Ob tem pa vas seznanjam, da so bile določbe poslovnika
               kršene tako s strani vladajočih poslancev kot s strani opozicijskih poslancev in še
               enkrat poudarjam, zdi se mi vredno, da v smislu izobrazbe opravimo širšo razpravo.
               Hvala pa na vaše opozorilo vseeno.</p>
               <p>Nadaljujemo z razpravo. Besedo ima kolega Martin Mikolič. Izvolite prosim.</p>
            </sp>
            <sp who="SDZ4:MikoličMartin">

               <speaker>MARTIN MIKOLIČ:</speaker>

               <p>Hvala za besedo. Meni se je zdela zelo zanimivo poslušati razpravo dr. Gabra, glede
               priznavanja prve ali druge bolonjske stopnje oziroma predvsem se mi je zdel zanimiv
               tisti del argumenta, kako nas bo lahko sram pred našimi sinovi in hčerami, ko bodo
               nam priznali štiri leta študija za diplomo, sinovom in hčeram pa bo potrebno pet let.
               Poglejte, pred dobrim tednom dni je moj sin končal osnovno šolo. Osnovno šolo je
               obiskoval devet let. Ne vem, malo me je danes sram, jaz sem isto to osnovno šolo
               končal v osmih letih. In sedaj bi jaz vprašal dr. Grabra, zakaj pa niste vi takrat
               razmišljali o teh posledicah, ko ste uvajali devetletno osnovno šolo. Ko navajate
               neke argumente, je predvsem dobro prej razmisliti, na kaj se sklicuješ. Pa se
               popolnoma strinjam, da je to, o čemer danes razpravljamo, dokaj občutljiva zadeva.
               Predvsem bi pa si želel, da takrat, ko neke zadeve zagovarjamo, da razmislimo o tem,
               na kakšnih temeljih razlagamo določene argumente. Hvala.</p>
            </sp>
            <sp who="SDZ4:PečeSašo">

               <speaker>PODPREDSEDNIK SAŠO PEČE:</speaker>

               <p>Hvala. Replika kolega Gaber. Izvolite.</p>
            </sp>
            <sp who="SDZ4:GaberSlavko">

               <speaker>DR. SLAVKO GABER:</speaker>

               <p>Ja, se opravičujem, ampak gre za tipičen primer replike. Poglejte, spoštovani kolega,
               v primeru, da je to tako preprosto in je osnovna šola in ta diskusija, o kateri sedaj
               razpravljamo, ista diskusija, potem vam ne morem drugega kot pritrditi, vi imate
               prav. Ampak še enkrat poudarjam, svet za visoko šolstvo, visokošolske organizacije v
               Sloveniji, 22 od 24 fakultet Univerze v Ljubljani niso predlagale, da dajmo
               devalvirati obstoječo izobrazbo. Rekle so, potrebujete spoštovani gospod minister,
               več časa, da boste natančno pregledali, koliko šteje dvopredmetni študij na neki
               fakulteti, kjer je eden trajal tri, drugi štiri leta. Koliko tisti, ki je traja štiri
               pa pol? Tistim bi bilo treba kaj priznati. Ni tako enostavno reči, da je to mogoče
               kar enostavno izničiti in reči in devalvirati tiste, ki bodo po novem študirali štiri
               leta. Kako jim lahko rečemo, da vaš štiriletni študij pa ne šteje toliko, kot je štel
               moj štiriletni študij? Tega ne smemo reči. Niti enega niti drugega ne smemo reči. Mi
               danes trdimo to drugo. Štiriletni študij po novem ne daje izobrazbe druge stopnje,
               daje samo izobrazbo prve. Če minister res tako verjame v to, da imamo dober
               visokošolski sistem, potem naj preprosto reče: <q>"Naš štiriletni študij je študij druge
               stopnje, velja tudi za nove študentke in študentke."</q> Te diskriminacije ne smemo
               narediti. Bojim pa sem, da je zadeva zadosti zapletena, da bi lahko vsi skupaj si
               vzeli devet mesecev časa in bi pri ministru tisti, ki se o tem morajo znati
               dogovoriti, se dogovorili, ne pa, da bomo mi tukaj na ta način odločili. </p>
            </sp>
            <sp who="SDZ4:PečeSašo">

               <speaker>PODPREDSEDNIK SAŠO PEČE:</speaker>

               <p>Hvala. Za besedo je zaprosil minister. Izvolite, prosim.</p>
            </sp>
            <sp who="SDZ4:ZupanJure">

               <speaker>DR. JURE ZUPAN:</speaker>

               <p>Hvala lepa. Najprej bi rad odgovoril na tisto, ko ste govorili, kako naj pojasnimo
               hčerki za to razliko štiriletni program. Zelo preprosto. Programa sta različna in za
               različne programe dobite različne naslove. En je glasbenik, nek drug je fizik. Raven
               izobrazbe je ista, programa sta različna. Če kdo tega ne zna razložiti, je potem res
               slab. Druga stvar pa je, in to bi še enkrat rad poudaril, vi se ves čas pogovarjate
               tukaj o primerjavi programov. Tega ne moremo delati za vsak program posebej, ker bi
               to pomenilo revizijo popolnoma celotnega šolskega sistema do leta 1919 nazaj. Ne
               moremo ugotavljati za vsakega človeka, ki je še živ, ki ima neko univerzo, ki ima
               neko izobrazbo, kakšni so bili njegovi tečaji in podobno. Zato moramo to urediti zelo
               načelno z ravnjo univerze. In to smo naredili. In prosim lepo, še enkrat prosim lepo,
               ne mešajte programov z naslovi. Nekdo ima lahko deset programov, študira deset
               fakultet, pa ima še vedno raven sedme stopnje, seveda so nekatere slabše, nekdo je
               končal z desetimi točkami, nekdo je končal komaj. Jasno je, da so različne kvalitete,
               jasno, da so različni pragi, jasno, da so različna znanja, vendar pa je raven
               izobrazbe, ki jo je dosegel, enaka. Nekdo, ki je končal osnovno šolo, ima osnovno
               šolo, lahko je ponavljal trikrat, vendar raven izobrazbe ima. Prosim lepo, ne mešajte
               vsebine, ne mešajte znanja in ne mešajte programov. Mi govorimo o ravni izobrazbe.
               Samo to.</p>
            </sp>
            <sp who="SDZ4:PečeSašo">

               <speaker>PODPREDSEDNIK SAŠO PEČE:</speaker>

               <p>Hvala. Nadaljujemo z razpravo. Besedo ima dr. Lahovnik. Izvolite.</p>
            </sp>
            <sp who="SDZ4:LahovnikMatej">

               <speaker>DR. MATEJ LAHOVNIK:</speaker>

               <p>Hvala lepa. Spoštovane poslanke in poslanci! Zahvaljujem se tudi gospodu
               podpredsedniku, da dopušča širšo razpravo. Strinjam se, da je celotna problematika
               tako pomembna, da je to tudi potrebno. Tisto, kar želim poudariti, je, da sam menim,
               da rešitev, ki jo ta zakon prinaša tudi v 15. členu, ne da je slaba, prej bi jo
               primerjal z neko naravno katastrofo za slovensko gospodarstvo, ker v temelju
               spodkopava bolonjski proces. Ko smo šli v bolonjsko reformo, smo se zelo jasno
               zavezali za dejstvo, da se zavedamo tega, da znanje hitro zastareva, da obstajajo
               sodobni didaktični pripomočki, s katerimi je mogoče študente naučiti več v enakem
               času oziroma dano znanje hitreje. To je bila prva predpostavka.</p>
               <p>Druga predpostavka je bila, da je treba študente čim prej spraviti z ustreznim
               znanjem na trg dela. Ko smo pogledali tudi primerljive države, je bilo seveda jasno,
               da je prva triletni program, ki je enak stari drugi stopnji, ki smo jo imeli, in da
               je 5-letni študij magistrski študij. To je bilo povsem znano sprejemljivo dejstvo. To
               dejstvo je veljalo tako dolgo, dokler se ni pojavil nek nov minister, neke nove vlade
               in vse skupaj obrnil na glavo. Na fakulteti, s katere prihajam, in tudi na mnogih
               drugih fakultetah, enostavno nismo mogli verjeti, da se bolonjski proces spodkopava v
               temeljih. Ampak to je bilo dejstvo. Da pokažem na absurdnost tega stanja, ki ga bomo
               imeli sedaj, je dovolj že, da opozorim na dejstvo, da bodo študentje za enak naziv,
               kot ga imajo sedaj: univerzitetni diplomiran ekonomist, morali študirali eno leto
               dlje. To pa, oprostite, ni logično. To je natanko tako, kot da bi danes potrebovali,
               ne vem, na Dunaj več časa kot pa pred 200 leti, ko ste se tja peljali s kočijo, danes
               pa lahko greste z letalom. Razvoj sodobnih didaktičnih pripomočkov pač omogoča, da
               študente naučite več v krajšem času, razvile so se nove oblike študija. In ves svet
               to pozna, samo mi si zatiskamo oči. In da vam dam še največji primer licemerja te
               vlade, je pa zame primer ambasadorja v Argentini, ki prihaja iz iste stranke kot
               gospod minister. Ta isti minister, ki je za 3-letni program priznana univerzitetna
               stopnja, univerzitetna stopnja, za katero bodo morali študentje v Sloveniji študirati
               5 let. To je primer licemerja, ki se odraža tudi v tem zakonu, gospod minister, ni se
               treba vznemirjati, čeprav resnica boli, ampak jaz vam poskušam samo ponazoriti, do
               kakšnega absurda lahko ta zakon pripelje. In naša slovenska ustava pravi, da smo pred
               zakonom vsi enaki. In to isto ministrstvo, ki je nekomu za 3 leta študija podelilo
               univerzitetni naslov, mu ga priznalo, zahteva od slovenskih študentov, da za ta isti
               naziv študirajo 2 leti dlje. Torej, 5 let. To je ta znameniti 15. člen in prav je, da
               se tudi to pove. To je povsem v nasprotju, ta logika tega zakona z razvojem na trgu
               dela, z razvojem didaktike, s konceptom bolonjskega procesa. Spoštovani gospod
               minister, ubili ste bolonjski proces. Zame je to ena največjih katastrof, ki se lahko
               zgodi na področju visokega šolstva, ker enostavno, oprostite, prihajam tudi sam iz
               visokega šolstva in ne znam študentom razložiti, zakaj bodo po novem za isto stopnjo
               morali študirati eno leto dlje. To je absurdno, ob vseh sodobnih didaktičnih
               pripomočkih, ki jih imamo danes na voljo in ob dejstvu, da znanje zelo hitro
               zastareva, da so bile predpostavke, kot sem dejal, da želimo študente čim prej s kar
               se da največ sodobnega znanja poslati na trg dela, je to absurdno. To je absurdno
               tudi ob sedanjih demografskih gibanjih, ko imamo že tako ali tako vse manj naraščaja,
               ko je premalo mlade generacije, da bi sfinanciralo tudi vse obvezne prispevke
               različnih blagajn in pa ministrstvo nalaga, da za določeno stopnjo izobrazbe morajo
               študirati dlje časa. To so absurdne zadeve. Tukaj je potrebno vedeti, da ta zakon na
               ta način prinaša celo vrsto nelogičnosti. Kot sem dajal, jaz bi od tega zakona
               pričakoval, da implementira duh bolonjskega procesa v slovensko visoko šolstvo, ta
               zakon pa ga uničuje, izganja bolonjski proces iz slovenske družbe. Zdijo se mi vsi
               reformni poizkusi, o katerih govorimo v slovenski družbi, pravzaprav bom rekel ali pa
               če rečem drugače, najlepše odraža duh reformnega procesa v slovenski družbi. Veliko
               se govori o bolonji, ko je pa potrebno to implementirati, se jo pa v kali zatre.
               Enako je tudi z reformami na ostalih področjih. Veliko je retorike reform, le reform
               ni od nikoder. Hvala.</p>
            </sp>
            <sp who="SDZ4:PečeSašo">

               <speaker>PODPREDSEDNIK SAŠO PEČE:</speaker>

               <p>Hvala, vam. V razpravo se vključuje minister Zupan. Izvolite, prosim.</p>
            </sp>
            <sp who="SDZ4:ZupanJure">

               <speaker>DR. JURE ZUPAN:</speaker>

               <p>Me veseli, da mladi gospod Lahovnik verjame v nürenberškilijak, v katerem je mogoče v
               nekaj minutah naliti znanja. To je vse v redu.</p>
               <p>Kar se tiče vprašanja priznavanja izobrazbe gospodu Vivodu, imam pa tukaj odločbo, ki
               mu priznava izobrazbo prve bolonjske stopnje na šestem nivoju. In to nikakor ni
               tisto, kar vi trditi. Prosim lepo, da drugič, preden zavajate, da ne rečem kakšne
               hujše besede, preberite dokumente. Hvala.</p>
            </sp>
            <sp who="SDZ4:PečeSašo">

               <speaker>PODPREDSEDNIK SAŠO PEČE:</speaker>

               <p>Hvala. K razpravi je prijavljen poslanec Rudolf Petan. Izvolite, prosim.</p>
            </sp>
            <sp who="SDZ4:PetanRudolf">

               <speaker>RUDOLF PETAN:</speaker>

               <p>Hvala za besedo, gospod podpredsednik. Spoštovani. Tako diskusijo smo imeli leta 2000
               natančno ob takem času, mislim, da junija ali pa julija. Takrat sva s takratnim
               ministrom gospodom Gabrom imela tudi soočanja. Prišlo pa je do te diskusije zaradi
               tega, ker je takrat bil v enem od naših dnevnikov objavljen razpis za delovna mesta
               za tiste, ki imajo izobrazbo ocenjeno s 300 bolonjskimi točkami in imajo pogoje za
               doktorat. Tu se je pa potem začelo. Bom potem zadevo zaključil.</p>
               <p>Sedaj bi samo omenil, da je res pri nas tudi kup problemov, ker ni zaposlitve. Vendar
               je pa tudi res, da zaposlitev akademsko izobraženih ali pa visoko izobraženih kadrov
               ni bilo tudi zato, ker podjetja lahko zaposlujejo tiste, ki imajo status študenta do
               30 let, s samo 10% dajatvami, pa 18% davka na plače smo imeli za tiste visoko
               izobražene, za tiste, ki pa nimajo nobene izobrazbe, pa ni bilo nobenega davka. Kdo
               pa bo potem zaposloval take ljudi, ki so že v osnovi 18% dražji? Niti slučajno. Zato
               hvala bogu, da je vlada ukinila ta davek. Vem, da se govori o svetu, se zavedam,
               ampak bom tudi jaz malo izkoristil to, kar nam je predsedujoči dovolil, s tem se bom
               res malo bolj oddaljil, ampak ker spada v to vsebino, ki jo želim povedati.</p>
               <p>Dejstvo je, da takšen pogled ali pa takšne rešitve, ki jo je dala ta vlada, ne bi bil
               noben problem ali pa, ne bi bil nobeden problem, če bi mi bili še naprej zaprti v
               svoje države, tako kot je bilo včasih. Ampak odkar so padle evropske meje smo na trgu
               dela v Evropski uniji. Tu sedaj nastopi problem, zakaj so tudi take rešitve, ki so
               tukaj opredeljene, nujne. Ne da so dobre, ampak nujne, pa še dobre so, ker
               postavljajo diplomante v enakopraven položaj. Dejstvo je, da tako rešitev so že
               zapisale, ne da jo šele bodo, so jo že zapisale naše najbližje sosede ali pa tiste
               države, v katerih je največji interes, da se naši diplomanti zaposlijo: Avstrija,
               Nemčija, Italija in tudi ostale evropske države. To se pravi, mi ne moremo več
               iznajti <q>"pulfra"</q>, ker so ga že drugi iznašli. Mi ga lahko samo povzamemo, da bomo
               enakovredni drugim.</p>
               <p>Zdaj pa gremo naprej. Tu obstajata prav gotovo dva interesa, pa tudi za svet velja
               enako. Eni so čisto gospodarski, finančni interesi šol, kar je popolnoma razumljivo,
               in pa interes študentov. Kar se tiče študentov, ki so zdaj začeli po bolonjski
               stopnji, ni nobenega problema, ker bodo tako ali tako primerljivi z evropskimi. Tu ni
               nobenih težav, bodo dobili svoje nazive, svoje naslove, svoje predalčke, kamor
               spadajo, nobenih problemov. Ampak stvar ni takšna, da življenje poteka samo od danes
               naprej. Mi imamo, kot je bilo že danes omenjeno, najmanj 120.000 diplomantov s tisto
               slavno univerzitetno stopnjo. Lahko bi naredili, karkoli bi hoteli. Lahko bi tudi
               tako, kot se je včasih delalo, ko bi bili izvirni v samoupravnem socializmu, pa ne
               moremo biti, ker smo na trgu dela Evropske unije. In ker so države Evropske unije že
               našle rešitev, mi ne moremo drugega, kot da sprejmemo tisto, kar so oni sprejeli, da
               bodo ti diplomanti enakovredni na trgu delovne sile v Evropi. Nič drugega ne gre. In
               mi si ne moremo izmišljevati nekaj, kar bi nas postavilo v drug položaj. Zdaj pa
               pridemo k bistvu, kar je bilo že danes rečeno, o ugledu našega šolstva. Zamislite si,
               da naše sosednje države, Avstrija pa Italija, kjer tudi veliko naših študentov
               študira, pa so študirali tudi po tistih štiriletnih slavnih univerzitetnih stopnjah.
               Oni bodo imeli priznanih 300 točk ali drugo bolonjsko stopnjo, lahko se bodo
               prijavili na razpise, ki to zahtevajo, naši diplomanti pa tega ne bodo imeli. Kaj to
               pomeni? To pomeni, da je naša država ali pa naš parlament, ki bo sprejel končno
               odločitev, rekel, da so naše šole manj vredne, manj vredne zato, ker so v štirih
               letih napram avstrijskemu naredile diplomante, ali so na teh šolah diplomirali
               študentje, ki imajo priznano nižjo stopnjo, kot pa jo priznajo pri naših sosedih. Ali
               to želimo? Mislim, da tega nihče ne želi. In če mene osebno vprašate, ne glede na to,
               da imam tudi jaz tako stopnjo, ampak za mene ni problem, jaz bom do penzije stvar
               spravil skozi. Vendar gre za tiste, ki so še bistveno mlajši, in tiste, ki še sploh
               končali niso, pa še vedno študirajo po tem programu, ki ni bolonjski, ki imajo še 40
               let do penzije. A te bomo pa postavili v neenakopraven položaj in bomo rekli, ti si
               pa študiral na naših univerzah, zaenkrat na treh, recimo, ker so to take univerze, ki
               dajejo manjše znanje in imaš priznane manj izobrazbe kot pa tisti, ki so študirali
               samo par kilometrov čez mejo. A to želite? Verjetno ne. In tega si ne moremo
               privoščiti. In to, kar mi delamo, kar je predlog te vlade, ni, da bi mi degradirali
               naše šolstvo, ravno obratno. Mi želimo postaviti naše šolstvo na enako raven in enak
               nivo, kot so ga postavili v tujini. Mi sami pa določamo, in to možnost imamo, to nam
               Evropska unija daje, hvala bogu. Mi bomo regirali in če bomo rekli, da je to prva
               stopnja, bomo sami določili, da je naša šola slabša. Jaz pa pravim, da ni. Oprostite,
               še enkrat povem, ni! In jaz ne bom podpiral nobene take rešitve, tako kot je tudi
               pred dvema letoma nisem, ko sva se soočila s takratnim ministrom, gospodom Gabrom.
               Takrat sem zagovarjal ista stališča, kot jih zagovarjam danes. Gre za rang in
               enakopravnost naših šol pred tujimi. Ne bom nikoli zagovarjal tega, ker sem
               prepričan, da to ni res, da bi na tujih univerzah vzgajali same genije, ker naše šole
               so pa tako z levo roko in smo bolj takšni, kot se temu reče <q>"high lendarji"</q>, žal ali
               pa hvala bogu. Jaz tega ne bom zagovarjal in me ne boste slišali.</p>
               <p>Kar se pa tiče razne primerjave s tujimi, bi pa tole rekel. Tudi do sedaj nismo bili,
               ker smo bili pač zaprti, ravno kompatibilni povsod s tujimi. V tujini v glavnem niso
               imeli magisterija kot znanstvenega naslova, ga niso imeli, mi smo ga pa imeli. Kaj pa
               to? V tujini ga niso imeli. In to je sedaj naš problem, ker sedaj mešano znanstveni,
               akademski pa strokovni naziv magister, ker se eden piše spredaj, drugi pa zadaj. To
               razliko smo vsaj našli. In to moramo sedaj uskladiti. V tem je problem in mislim, da
               je to zelo dobra rešitev.</p>
               <p>Da počasi zaključim. Kar naprej poslušam, da so rešitve, ki so pred nami, to se pravi
               od te vlade, da so katastrofalne, da spodkopavajo temelje pa, ne vem, kaj vse. Ampak
               spoštovane gospe in gospodje, nikoli še ni bila tako majhna brezposelnost.
               Gospodarsko rast korigiramo navzgor, imamo finančnega ministra prvega v Evropi,
               evropskega ministra leta, če hočete, pa je bilo tudi rečeno, da ne loči kovanca od
               bankovca. Ja, tako je bilo. To se pravi, hočem vam povedati, da nimate prav. Nimate
               prav. Ko ste omenili še Agentino, pa s tem zaključim. Imeli ste LDS-ov kader, ki je
               bil na čelu Slovenskih železnic. Ta ni imel niti treh let, pa ste mu priznali
               univerzitetno izobrazbo, gospodje. Zato ne se spuščati na takšna spolzka tla. Če pa
               želimo biti enakopravni z Evropo, dokažimo mi sami, da mi sami sebe toliko cenimo,
               kot se cenijo v Evropi, in priznajmo našim diplomantom enak nivo izobrazbe ali pa
               enak status, kot ga imajo tisti, ki so študirali nekaj kilometrov čez mejo. Zato
               moramo sprejeti to, kar je v tem predlogu tega zakona. Hvala.</p>
            </sp>
            <sp who="SDZ4:PečeSašo">

               <speaker>PODPREDSEDNIK SAŠO PEČE:</speaker>

               <p>Hvala vam za vašo razpravo. K besedi pa vabim poslanca Jožefa Jerovška. Izvolite.
            </p>
            </sp>
            <sp who="SDZ4:JerovšekJožef">

               <speaker>JOŽEF JEROVŠEK:</speaker>

               <p>Hvala lepa. Mislim, da je zelo dobro, da se razprava o tem zakonu vleče že več kot
               eno leto, da bomo lahko izdiskutirali rešitve, ki bodo v prid tako slovenskemu
               nacionalnemu korpusu kakor tudi vsem dosedanjim in bodočim diplomantom za njihovo
               uveljavitev na evropskem trgu dela. In še enkrat pravim, da bi bila katastrofalna
               napaka, če bi devalvirali voz znanja z ukrepom, kot je zakonska rešitev ali pa
               karkoli, 130 ali pa 150 tisoč diplomantov slovenskih univerz. In nisem edini, ki tako
               razmišljam. Tukaj moram kolegu Gabru, ki je bil žaljiv v svojem nastopu do mene,
               odgovoriti, ko je poudaril, da so dejstva in načelnost moja šibka točka. Moral mu bom
               žal dokazati, da zgleda, da je to njegov problem. Blatijo dosežke slovenskega šolstva
               tisti, ki hočejo 130.000 diplomantov za eno stopnjo znižati, ki jim ne zaupajo, pa
               kljub temu, da so univerzitetni učitelji. Jaz se zavzemam za dosežke slovenskega
               šolstva, ker vem, da so kljub kardeljanskim reformam in posegom na univerzi bili
               dosledni učitelji in da je univerza bila na nek način avtonomna in je izobraževala
               zelo kvalitetne kadre. In sem proti temu, da jih na kateremkoli področju ponižujemo
               in znižujemo in da jih v primerjavi z Evropo devalviramo.</p>
               <p>Moram reči, ko mi je bilo očitano, da se borim, da bi se lahko podpisoval z magistrom
               oziroma bil magister, to je v nasprotju z dejstvi. Noben bivši diplomant ne bo
               pridobil naziva. Jaz bom do svoje penzije, pravzaprav se ne bojim za sebe, ker jaz ne
               bom moral več uveljavljati karkoli iz tega zakona, ampak vedno se bom pa podpisoval
               in mi bo ostal naziv univerzitetni diplomirani inženir kemije. In dejstvo je, da to,
               kar je očital kolega Gaber, ni resnica. Govoril je tudi, da je moja šibka točka
               načelnost in mi očital, da ne ubogam, kot je on imenoval ideologa moje stranke dr.
               Jambreka. Jaz sicer prvič slišim, da bi bil dr. Jambrek član naše stranke, vendar pa
               se sprašujem, kaj je načelnost. Če jaz nasprotujem, kot on pravi, ideologu moje
               stranke, je to nenačelnost? On pa se priklanja očitno ideologu naše stranke, kljub
               temu da je bil ideolog LDS-a dolga leta. Ali je to načelnost? Jaz mislim, da bi moral
               imeti hrbtenico in imeti svoje stališče. In je polemiziral z mano ob tem, ko sem
               citiral poslanca dr. Slavinca, predavatelja na pedagoški fakulteti v Mariboru, ko je
               diskutiral na odboru za visoko šolstvo in sedaj bom prebral citat. Dr. Slavinec, ki
               je nastopal za dr. Gabrom, je dejal, bom inserte seveda, ker ne morem vsega: "Ne gre
               za<gap n="..."/></p>
            </sp>
            <sp who="SDZ4:PečeSašo">

               <speaker>PODPREDSEDNIK SAŠO PEČE:</speaker>

               <p>Kolega Jerovšek, kljub temu da sem dopustil široko razpravo, se prosim vsaj približno
               držite tematike.</p>
            </sp>
            <sp who="SDZ4:JerovšekJožef">

               <speaker>JOŽEF JEROVŠEK:</speaker>

               <p><q>"... izenačevanje neizenačljivega"</q>, pravi dr. Slavinec in pravi: <q>"Sedaj bom povedal
               nekaj, kar nekateri ne bodo slišali radi."</q> Jaz si mislim, koga je imel v mislih.
               Pravi: <q>"Dejstvo je, da je študij izpred deset let bil zahtevnejši in kvalitetnejši,
               kot je študij sedaj na isti ravni. Sedaj študij ni tako zahteven in zato imamo
               probleme s priznavanjem druge ravni univerzitetnega študija."</q> In to sem jaz citiral
               in zaradi tega je gospod Gaber meni rekel, da ne operiram z dejstvi in da sem
               nenačelen. Če bi bil on načelen, bi polemiziral z dr. Slavincem, kajti jaz sem
               uporabi njegove citate.</p>
               <p>Takšna so dejstva in jaz bom ostal načelen. Kljub temu da so tudi mene skušali
               nekateri prepričevati, da bi se naj uklonil drugačnim pogledom, se nisem uklonil. Od
               prvega dne sem načelno stal na tej poziciji in mislim, da je to pomembno vprašanje za
               130.000 slovenskih diplomantov. Pokažite mi, razen tistih, ki imajo neke materialne
               interese, kdo se zavzema za takšne rešitve, kdo misli, da je to poniževanje
               slovenskih diplomantov koristno napram Evropi in navznotraj. Hvala lepa.</p>
            </sp>
            <sp who="SDZ4:PečeSašo">

               <speaker>PODPREDSEDNIK SAŠO PEČE:</speaker>

               <p>Hvala, vam. Nadaljujemo z razpravo. Besedo ima poslanec Franc Capuder. Izvolite,
               prosim.</p>
            </sp>
            <sp who="SDZ4:CapuderFranc">

               <speaker>MAG. FRANC CAPUDER:</speaker>

               <p>Hvala lepa. Ko sem poslušal dr. Lahovnika, sem mislil, da se šali. Očitno se šali in
               kuri razpravo k 7. členu, mi pa debatiramo o 15. členu. Kuri razpravo tako, pa že
               tako je vroče. Gospod Lahovnik, glejte, vi ste rekli, da neki univerzitetni
               diplomirani v tujini je dobil priznano prvo bolonjsko stopnjo. Potem ste rekli, da
               naš magister bo primerljiv z magistrom po drugi bolonjski stopnji. Gospod Lahovnik,
               ko sem jaz študiral za magisterij, sem moral najprej diplomirati, sem moral 4 leta
               hoditi v šolo, narediti diplomo in končati magisterij, ki je trajal 2 leti. Se pravi
               7 let, skupaj z diplomo 7 let. Vi hočete, če gledamo samo časovno, vi hočete enačiti
               mojih 7 let, da sem jaz pridobil znanstveni magisterij z akademskim, ne vem kakšnim,
               ne vem še titlom spredaj, vi mene hočete izenačiti z magistrom po drugi bolonjski
               stopnji. A vi se hecete, gospod Lahovnik? Očitno se hecate? Jaz bi razumel, da se
               hecate, jaz bi razumel, da se hecate, ampak vi ste profesor na univerzi. In to me
               čudi, da dajete take izjave ali pa ne razumete, to je pa druga stvar. Ja, ne vem.
               Mogoče je to ali to. In če si vi upate povedati sedaj vsem tistim 120 tisočim ali pa
               mogoče še več univerzitetnim diplomirancem, da je njihova univerzitetna diploma
               enakovredna vsem tistim, ki bodo končali prvo bolonjsko stopnjo, potem izvolite. Jaz
               si tega ne upam. Samo vi tako govorite. Ko pa primerjamo znanje, sem pa prepričan, da
               vsi tisti univerzitetni diplomiranci, ki imajo poleg svoje diplome, ki so poleg
               svojega 4-letnega študija opravljali diplomo, ki je trajala od pol leta do enega
               leta, to pomeni 5 let, poleg tega so opravljali sedaj že dolgo časa svoje strokovno
               delo in so tudi pri tem svojem strokovnem delu že nekaj izobrazbe dobili, vi pa
               hočete izenačiti s prvo bolonjsko stopnjo. Gospod Lahovnik, to ne gre! Vsepovsod v
               tujini so te stvari, mislim, da rešili bolj elegantno in bolj enostavno in tudi
               pošteno. Mislim, da pošteno. Vse to, kar počnemo z 15. členom tega zakona, je nek
               kompromis, ampak mislim, da je pošten kompromis, nikomur nič ne daje, nikomur nič ne
               jemlje.</p>
            </sp>
            <sp who="SDZ4:PečeSašo">

               <speaker>PODPREDSEDNIK SAŠO PEČE:</speaker>

               <p>Hvala magister Capuder. K besedi se je prijavil dr. Lahovnik. Izvolite. Replika, 3
               minute.</p>
            </sp>
            <sp who="SDZ4:LahovnikMatej">

               <speaker>DR. MATEJ LAHOVNIK:</speaker>

               <p>Ja, zelo jasno povedano. To, kar govorite, preprosto ni res. Jaz ne poznam nikogar na
               ekonomski fakulteti, nikogar na ekonomski poslovni fakulteti v Mariboru, nikogar na
               fakulteti za organizacijske vede, celo ideolog SDS dr. Jambrek izrazito nasprotuje
               temu, kar ste vi povedali. Vem, da vam je nerodno, da je vaš ideolog, ampak bog
               pomagaj, bi rekli v Novi Sloveniji. Želim vam preprosto pojasniti, da to, kar ste
               povedali, pač ni res. In meni nima biti za kaj nerodno. Nerodno je lahko vam, zato
               ker vsi študenti, ki so se vpisali v bolonjske programe, so verjeli, da bodo po treh
               letih pridobili univerzitetno izobrazbo. Sedaj pa jim to univerzitetno izobrazbo
               spreminjate v šesto stopnjo, se pravi, jim jo znižujete. In to je degradacija. Ta
               logika, ker je bilo pa nam težko, pa naj bo težko tudi prihodnjim generacijam, veste,
               je pa absurdna. Ne delajte tega, za božjo voljo! Svet se spreminja in čas je, da
               novim generacijam omogočimo vsaj enake pogoje, če ne že boljših. In tu ne gre za
               degradacijo starih nazivov ali česarkoli, gre za to, da se prilagodimo na sodobne
               trende izobraževanja.</p>
               <p>Že prej sem zelo jasno povedal in povem še enkrat, ker imamo eklatanten primer,
               gospod Capuder, predstavnika ravno vaše stranke, ki je bil imenovan za ambasadorja v
               Argentini. In zakon o zunanjih zadevah jasno pravi, da mora imeti univerzitetno
               izobrazbo. Ima triletno argentinsko izobrazbo. Tri leta argentinske univerze je glede
               na vaš 15. člen enako petim letom študija v Sloveniji. To je ta razlika, ki se uvaja
               s tem zakonom. Tisto, kar velja za argentinske študente, ki jih je treba imenovati
               nekam na položaje, ker je pač sedaj nova oblast, tega ne priznate našim študentom. In
               naš študent mora za enako univerzitetno izobrazbo skladno s 15. členom študirati pet
               let, vi ste pa temu spoštovanemu gospodu, ki ste ga imenovali na ustrezno kadrovsko
               pozicijo, priznali univerzitetno izobrazbo za tri leta argentinske ustrezne visoke
               šole. To je ta neenakost pred zakonom. In če govorite o poštenosti, imejte tudi to
               pred sabo, in potem bo vam nerodno, ne meni. Hvala.</p>
            </sp>
            <sp who="SDZ4:PečeSašo">

               <speaker>PODPREDSEDNIK SAŠO PEČE:</speaker>

               <p>Hvala. Razpravljavce bi prosil, ker je bil zdaj že tolikokrat omenjen argentinski
               način študija kot tudi dr. Jambrek, da tega več ne uporabljajo v svojih prihodnjih
               razpravah. Besedo pa ima poslanec Alojz Sok. Izvolite.</p>
            </sp>
            <sp who="SDZ4:SokAlojz">

               <speaker>ALOJZ SOK:</speaker>

               <p>Hvala lepa. Vendar vseeno, spoštovani podpredsednik, prosim, da nam dovolite, da
               vendarle odgovorimo na te diskvalifikacije, ki si jih privošči naš poslanski kolega,
               ki se ponaša z doktorskim nazivom.</p>
            </sp>
            <sp who="SDZ4:PečeSašo">

               <speaker>PODPREDSEDNIK SAŠO PEČE:</speaker>

               <p>Izvolite.</p>
            </sp>
            <sp who="SDZ4:SokAlojz">

               <speaker>ALOJZ SOK:</speaker>

               <p>Namreč, ne bi pričakoval od nekoga, ki ima doktorat znanosti, da se tako na lahkoten
               način tu izraža in poigrava, in to na podlagi nekih člankov iz Direkta. Minister vam
               je odgovoril, ampak očitno vam to ni zadosti, vi še vedno trdite in ponavljate en in
               isti nesmisel. To se res ne spodobi. To vam lahko povem, drugega vam ne morem reči.
               Sedaj pa vam bom povedal še samo eno zadevo. Ko gre za primerljivost študija, se
               pravi to, kar ste vi omenili. Verjamem, da vam gre gospod Vivod močno na živce, kot
               vse, kar prihaja iz Argentine. O tem smo že večkrat z vaše strani lahko tukaj
               poslušali in smo na to že navajeni. Vi pač to še ponavljate, ampak škoda vas je, zelo
               ste mladi in na takšen način ste vpreženi v to ideološko mržnjo.</p>
               <p>Poglejte, sam sem leta 1987 končal študij na biotehnični fakulteti VTO za veterino.
               Tako je pač takrat bilo. Dobil sem naziv diplomirani veterinar. Naši kolegi, ki so
               končali prav tako petletni študij, deset semestrov v Italiji, v Avstriji, so dobili
               drugačen naziv. Se pravi, diplomanti iz Jugoslavije, če so hoteli v katerokoli
               evropsko državo, niso mogli svojih diplom verificirati. Ampak niso jim tega priznali
               zato, ker niso bili ti nazivi usklajeni in so se morali znajti po svoje. Večinoma še
               dodatno iti na dokvalifikacijo itn. Se pravi, dragi kolega, ne poigravajte se s to
               primerljivostjo na takšen način, kot to počnete. In še to vam priporočam, ne govorite
               o nekom, ki ga ni tukaj. To je ena od osnovnih kulturnih olik, ki se jih moramo vsi
               držati. Ne govorite o ljudeh, ki jih ni zraven. Najlažje je nekoga na takšen način
               degradirati, diskvalificirati, ampak to vam ne pristoji, še zlasti ne, ker se
               ponašate z doktoratom znanosti, za kar vam tudi čestitam, ampak vzdržite se takšnih
               izjav. Hvala lepa.</p>
            </sp>
            <sp who="SDZ4:PečeSašo">

               <speaker>PODPREDSEDNIK SAŠO PEČE:</speaker>

               <p>Hvala vam. Želi še kdo razpravljati? Kolega Lahovnik, izvolite. Razprava ali
               replika?</p>
            </sp>
            <sp who="SDZ4:LahovnikMatej">

               <speaker>DR. MATEJ LAHOVNIK:</speaker>

               <p>Ne, samo repliko gospodu Soku. Poglejte, gospod Sok, jaz sem zelo konkreten bil.
               Dejal sem, ko sem omenjal spoštovanega gospoda, da bodisi da mu je za triletni študij
               bila priznana izobrazba za katero bodo po novem študentje v Sloveniji rabili pet let
               ali pa se je kršil zakon o zunanjih zadevah. Če je res to kar vi trdite, je minister
               Rupel kršil zakon o zunanjih zadevah in ne vem zakaj sedaj mene obsojate, da nisem
               pošten, nisem korekten, in da mi očitate neke ideološke, ne vem, kakšne. To nima
               nobene veze z ideologijo. To ima z osnovnim principom, ali smo vsi enaki pred
               zakonom. Samo to je tukaj princip. Mene ideologija ne zanima. In samo dve možnosti
               sta, kot sem rekel, ali niso vsi enaki pred zakonom, ali pa je minister Rupel kršil
               zakon. Saj tudi v tem primeru je jasno, da v njegovih očeh niso vsi enaki pred
               zakonom, vem pa ne.</p>
            </sp>
            <sp who="SDZ4:PečeSašo">

               <speaker>PODPREDSEDNIK SAŠO PEČE:</speaker>

               <p>Hvala. Nadaljujemo z razpravo. Besedo ima in samo on, kolega Jožef Jerovšek.
               Izvolite.</p>
            </sp>
            <sp who="SDZ4:JerovšekJožef">

               <speaker>JOŽEF JEROVŠEK:</speaker>

               <p>Ko govorimo o teh naslovih, diplomah, moram zavrniti ta podtikanja, ki so tukaj.
               Namreč gospod Vivod je bil na <q>"hearingu"</q> za zunanjo politiko in tam se je odlično
               predstavil in bil soglasno, vem, da ni bilo glasu proti, potrjen, da je bila njegova
               predstavitev zelo uspešna. In bili so tam poslanci Liberalne demokracije, če je
               karkoli z njegovo diplomo bilo narobe ali pa če bi prišlo do kršenja zakona o
               zunanjih zadevah, potem bi bilo pošteno in načelno, da bi tam to omenjali. Blatijo
               <q>"post festum"</q>, blatijo Slovenijo, zaničujejo to državo in na organih in mestih, kjer
               pa se je to legitimno, na zaprti seji storilo, pa tiščijo glavo v pesek in se ne
               obnašajo načelno. Takšna nenačelnost s strani vaše stranke se mi zdi nekaj najbolj
               nečednega, kar je možno v politiki početi. Hvala lepa.</p>
            </sp>
            <sp who="SDZ4:PečeSašo">

               <speaker>PODPREDSEDNIK SAŠO PEČE:</speaker>

               <p>Hvala. Jaz bom prosil vse bodoče razpravljavce, da se izognejo ponavljanju vsebine
               <q>"hearingu"</q>, ki so se odvijali pred letom dni in res nimajo ničesar skupnega z
               današnjo razpravo. K besedi pa se je prijavil poslanec Franc Capuder. Izvolite,
               prosim.</p>
            </sp>
            <sp who="SDZ4:CapuderFranc">

               <speaker>MAG. FRANC CAPUDER:</speaker>

               <p>Hvala lepa. Prej sem mogoče eno stvar pozabil, ki bi bila mogoče še bolj ilustrativna
               kot pa univerzitetna diploma. Sedaj so univerzitetne diplome nekje primerljive,
               predvsem v poklicih iz farmacije z nazivom magistra farmacije, se pravi ta izobrazba
               recimo nekega univerzitetnega diplomiranega strojnika in magistra farmacije je
               primerljiva. In po predlogih, ki jih zagovarja dr. Lahovnik, bi morali mag. farmacije
               priznati prvo bolonjsko stopnjo. Jaz tega ne razumem, gospod Lahovnik, tako
               govorite.</p>
            </sp>
            <sp who="SDZ4:PečeSašo">

               <speaker>PODPREDSEDNIK SAŠO PEČE:</speaker>

               <p>Hvala. In zaenkrat zadnji prijavljeni razpravljavec k 7. členu je poslanec Slavko
               Gaber. Izvolite. Potem takem še sprašujem, kdo še želi besedo? Nihče. Zaključujem
               razpravo k 7. členu. V razpravo dajem 10. člen in amandma poslanske skupine Socialnih
               demokratov ter amandma poslanskega kluba Liberalne demokracije Slovenije k 10. členu.
               Kdo želi besedo? Mag. Potrata, izvolite.</p>
            </sp>
            <sp who="SDZ4:PotrataMajda">

               <speaker>MAG. MAJDA POTRATA:</speaker>

               <p>V tem kratkem času želim samo pritegniti pozornost k amandmaju, ki natančneje določa
               to, da ni šolnine na obeh bolonjskih stopnjah zaradi tega, ker je v prejšnjem zakonu
               bila sicer dopuščena možnost, da se v petem letu šolanja samo nekatere stvari
               izpeljejo. Da ne bi bilo nesporazumov, smo želeli, da je to jasno zapisano.
               Hvala.</p>
            </sp>
            <sp who="SDZ4:PečeSašo">

               <speaker>PODPREDSEDNIK SAŠO PEČE:</speaker>

               <p>Hvala vam. Torej še enkrat poudarjam, smo pri 10. členu. Kolega Gaber, izvolite.</p>
            </sp>
            <sp who="SDZ4:GaberSlavko">

               <speaker>DR. SLAVKO GABER:</speaker>

               <p>Najlepša hvala, gospod podpredsednik. Mi smo o tem, kolega minister ve, govorili tudi
               že na odboru. Sam, ko preberem ponovno besedilo člena, priznam, da se mi zdi, da bi
               bilo pametno, da je zapisano, da se financirata ti dve leti v celoti, in takrat ste
               rekli, da se s tem strinjate, ne vem, če vzamete papir, ampak mi dodajamo zgolj
               besedico v celoti, da ne bi bilo kdaj dileme, ko bo treba financirati fakultete, še
               posebej, ker bo sedaj velik pritisk na petletni študij, ker edino logično je, če je
               sedanja izobrazba izobrazba druge stopnje, bodo vsi šli na pet let, ki so na
               fakultetah, ker bo vse drugo manj od tistega, kar je bil naš standard, da bo to treba
               tudi financirati. Torej tudi za magnetogram, <q>"v celoti"</q>, gospod minister, jaz
               verjamem, da boste to podprli, v celoti bosta financirana oba letnika, rekli ste, da
               o tem ni dvoma, zato lahko tudi zapišemo.</p>
            </sp>
            <sp who="SDZ4:PečeSašo">

               <speaker>PODPREDSEDNIK SAŠO PEČE:</speaker>

               <p>Hvala. K besedi vabim poslanca Franca Capudra. Izvolite.</p>
            </sp>
            <sp who="SDZ4:CapuderFranc">

               <speaker>MAG. FRANC CAPUDER:</speaker>

               <p>Hvala lepa. Dosedanje rešitve v zakonu so bile takšne, da je država financirala štiri
               letnike plus eno tretjino študentov v petem letniku. Jaz mogoče razumem ta amandma
               malo drugače. Mogoče je to moja napaka, ampak jaz ga razumem tako, kot da bi bila
               država dolžna plačati tako redni kot izredni študij v celoti. Ja, mogoče ga jaz
               napačno razumem in če je mišljeno tako, in moram reči, da sem kar prepričan, da je
               mišljeno tako, potem jaz takšnega amandmaja ne morem podpreti, kajti verjetno bi
               povzročil za proračun nepredvidljive posledice. Hvala.</p>
            </sp>
            <sp who="SDZ4:PečeSašo">

               <speaker>PODPREDSEDNIK SAŠO PEČE:</speaker>

               <p>Hvala vam. In še enkrat se je k besedi prijavil poslanec Slavko Gaber. Izvolite.</p>
            </sp>
            <sp who="SDZ4:GaberSlavko">

               <speaker>DR. SLAVKO GABER:</speaker>

               <p>Gospod podpredsednik, spoštovani kolega, ne, bereva isto besedilo in v vaš tekst mi
               vstavljamo samo besedico <q>"v celoti"</q> in zelo jasno je iz konteksta teh označevalcev,
               ki so v tem stavku, da poskušamo zagotoviti samo to, da se ne bi kdo pogajal kasneje,
               ali bo financiral 2/3 zadnjega letnika ali pa kolikor pač že. Pa še to vam bom rekel,
               kar ni navada v tem parlamentu. Jaz priznavam, da delate korak naprej v tej točki, v
               relaciji do tistega, kar je ta država doslej financirala. Ne vem, če bi vi znali
               priznati, da je prejšnji zakon naredil korak naprej od tistega, kar smo imeli pred
               letom 2004, mi smo namreč prej preko razpisov sofinancirali podiplomski študij, in
               sicer samo 4 leta, sedaj smo rekli, da je brez razpisov še tretjina, vi sedaj dajete
               še 2/3 petega letnika. Jaz sem zadovoljen, mislim, da je to tudi prav, in ministru
               čestitam, še posebej, če je izboril ta sredstva tudi v okviru koncepta reform,
               koncept reform se v tem primeru primerno zamika in prav hvalevredno.</p>
            </sp>
            <sp who="SDZ4:PečeSašo">

               <speaker>PODPREDSEDNIK SAŠO PEČE:</speaker>

               <p>Želi še kdo besedo? Nihče, potem zaključujem razpravo v povezavi z 10. členom.</p>
               <p>In v razpravo dajem 13. člen in amandma poslanskega kluba Liberalne Demokracije
               Slovenije. Kdo želi besedo? Nihče. S tem zaključujem razpravo. O amandmajih bomo v
               skladu s časovnim potekom seje zbora odločali danes v okviru glasovanj, pol ure po
               prekinjeni 19. točki dnevnega reda oziroma najkasneje ob 19 uri in 55 minut. S tem
               prekinjam tudi to točko dnevnega reda. Ministru se zaenkrat za udeležbo
               zahvaljujem.</p>
               <p>Mi pa prehajamo na <title>19. TOČKO DNEVNEGA REDA,</title> to je na <title>OBRAVNAVO PREDLOGA
                  ZAKONA O SPREMEMBAH IN DOPOLNITVAH ZAKONA O IZVRŠBI IN ZAVAROVANJU.</title>
               </p>
               <p>Obravnava poteka po nujnem postopku. Ob tem vas seznanjam, da je za skupen čas
               razprave predvidena 1 ura in 50 minut. Predlog zakona je v obravnavo zbora predložila
               Vlada Republike Slovenije, zato besedo dajem predstavniku vlade za dodatno
               obrazložitev predloga zakona. Izvolite, prosim.</p>
            </sp>
            <sp who="SDZ4:MaroltRobert">

               <speaker>ROBERT MAROLT:</speaker>

               <p>Hvala lepa, gospod predsedujoči, spoštovane poslanke, spoštovani poslanci. Predlagane
               spremembe zakona so posledica odločbe ustavnega sodišča, ki je ugotovilo ustavno
               neskladnost prvega stavka tretjega odstavka 97. člena zakona o izvršbi in
               zavarovanju, ker zakon zoper odločitev izvršitelja o poplačilu enega upnika sedaj ne
               določa možnosti uveljavljanja pravnega sredstva, zaradi česar izvršitev poplačila
               enega upnika ni podvržena sodni kontroli. Ustavno sodišče je do odprave neskladja, to
               je do 23. septembra letos, določilo, da sodišča tudi v primeru poplačila enega upnika
               izdajajo sklep o poplačilu, kar pa za izvršilna sodišča, katera že sedaj bremenijo
               veliki zaostanki, pomeni veliko dodatno obremenitev, ki bi še povečala sodne
               zaostanke. Zaradi navedenega se predlaga še pred iztekom roka in po nujnem postopku
               ureditev, po kateri bi poplačila opravljali izvršitelji z izdajo akta, zoper katerega
               bi se stranke lahko pritožile na izvršilni oddelek okrajnih sodišč. S tem bi se
               razbremenilo sodišča, ki bi odločala le o tistih zadevah, ki so za stranke sporne,
               kar je ne nazadnje tudi temeljni namen določila 25. člena ustave Republike Slovenije.
               Samo za primerjavo naj navedemo, da je po oceni trenutnega stanja zahtev takšnih
               spornih zadev nekje okrog 5%. Se pravi, da je od 100.000 zadev spornih zadev 5%
               oziroma 5.000 zadev. Izhajajoč iz predlagane ureditve poplačila enega upnika pa se
               zaradi poenotenja sistema poplačil upnikov s ciljem razbremenitve izvršilnih oddelkov
               okrajnih sodišč, v primerih poplačila več upnikov predlaga, da bi tudi poplačilo več
               upnikov opravljal izvršitelj z izdajo akta, zoper katerega bi se stranke, ki ne bi
               bile zadovoljne z odločitvijo izvršitelja, lahko pritožile na izvršilno sodišče in ne
               bi več teh opravil opravljalo sodišče kot do sedaj. Z namenom skrajšanja izvršilnih
               postopkov ter hitrejšega poplačila upnikov pa se v predlogu zakona predlaga še
               skrajšanje roka, v katerem stranki lahko nasprotujeta izjavi kupca, ali je z upnikom
               povezana oseba po določbi 200.b člena zakona o izvršbi in zavarovanju, in sicer se
               rok skrajšuje s 30 na 8 dni. Hvala lepa.</p>
            </sp>
            <sp who="SDZ4:PečeSašo">

               <speaker>PODPREDSEDNIK SAŠO PEČE:</speaker>

               <p>Hvala vam. Predlog zakona je obravnaval odbor za notranjo politiko, javno upravo in
               pravosodje kot matično delovno telo. Prosim predsednico odbora, gospo Mojco Kucler
               Dolinar, da predstavi poročilo. Izvolite.</p>
            </sp>
            <sp who="SDZ4:KuclerDolinarMojca">

               <speaker>MOJCA KUCLER DOLINAR:</speaker>

               <p>Hvala, predsedujoči. Lep pozdrav predstavnikom ministrstva za pravosodje, kolegom in
               kolegicam poslankam! Odbor državnega zbora za notranjo politiko, javno upravo in
               pravosodje je na 23. nujni seji kot matično delovno telo obravnaval predlog zakona o
               spremembah in dopolnitvah zakona o izvršbi in zavarovanju.</p>
               <p>Predstavnik predlagatelja, državni sekretar na ministrstvu za pravosodje, je k členom
               predloga zakona podal dopolnilno obrazložitev, v kateri je predvsem poudaril, da so
               predlog zakona predlagali v obravnavo po nujnem postopku zaradi odločbe ustavnega
               sodišča in v njej določenega načina izvršitve, ki bi pomenila veliko obremenitev za
               sodišča, za izvršilna sodišča, ki jih že sedaj bremenijo veliki zaostanki.</p>
               <p>Predstavnik zakonodajno-pravne službe je povedal, da so pripombe njihove službe
               ustrezno upoštevane z amandmajem k 5. členu predloga zakona, ki so ga vložile
               poslanske skupine SDS, Nova Slovenija, SLS in DeSUS.</p>
               <p>Članice in člani odbora so predlagane spremembe in dopolnitve predloga zakona
               podprli, saj predvsem odpravljajo neskladnosti z ustavo, ki so bile ugotovljene z
               omenjeno odločbo, s tem pa tudi zasledujejo cilj razbremenitve sodišč in prispevajo k
               odpravi sodnih zaostankov. Sicer je bil izražen tudi pomislek glede jasnosti ene
               izmed določb, vendar pa je predstavnik predlagatelja v odgovoru na to pripombo
               poudaril, da je določba po mnenju predlagatelja dovolj jasna in določa, da se
               postopki, v katerih sedaj sodišča odločajo o delitvi kupnine in poplačilu upnika ali
               upnikov, začeti pred uveljavitvijo tega zakona, nadaljujejo in dokončajo po določbah
               tega zakona. Odbor je torej sprejel amandma k 5. členu in glasoval o vseh členih
               zakona skupaj ter jih podprl.</p>
            </sp>
            <sp who="SDZ4:PečeSašo">

               <speaker>PODPREDSEDNIK SAŠO PEČE:</speaker>

               <p>Hvala. Mi prehajamo na predstavitev stališč poslanskih skupin. Kolega Miran Potrč bo
               predstavil stališče poslanskega kluba Socialnih demokratov. Izvolite.</p>
            </sp>
            <sp who="SDZ4:PotrčMiran">

               <speaker>MIRAN POTRČ:</speaker>

               <p>Hvala lepa. Izjemoma z vsem, kar je bilo doslej povedano, soglašam, mislim, da je
               zakon na podlagi odločbe ustavnega sodišča potreben, da k sreči rešuje ne samo
               primere poplačila enega, ampak tudi več upnikov, da je tokrat realno za verjeti, da
               bo razbremenil posle sodišča, saj bo dal pooblastila izvršilnemu upravitelju in
               sodišču, če bo prišlo do pritožbe. Tisti pomislek, ki je zapisan v poročilu v zvezi s
               6. členom, sem izrekel na matičnemu delovnemu telesu jaz. Postavil sem namreč
               vprašanja, ali je prehodna določba dovolj jasna. V tistem delu, ki pove, da se bodo
               vsi postopki v teku takoj vrnili, poenostavljam, izvršilnim upraviteljem, ki bodo
               imeli možnosti izdati odločbe v primeru enega ali več upnikov, ali pa ta določba
               dovolj jasna ni. Tisti, ki za jasnost odgovarjajo, to je zakonodajno-pravna služba in
               predstavniki vlade, so mi rekli, da je jasna, jaz jim moram uradno verjeti, bi mi
               bilo pa ljubše, če bi bila jasneje napisana. Hvala lepa.</p>
            </sp>
            <sp who="SDZ4:PečeSašo">

               <speaker>PODPREDSEDNIK SAŠO PEČE:</speaker>

               <p>Hvala vam. Poslanka Mojca Kucler Dolinar bo predstavila stališče poslanske skupine
               Nove Slovenije. Izvolite.</p>
            </sp>
            <sp who="SDZ4:KuclerDolinarMojca">

               <speaker>MOJCA KUCLER DOLINAR:</speaker>

               <p>Še enkrat lep pozdrav! Glede na število sodnih zaostankov, pri čemer jih velik
               odstotek odpade na zaostanke na področju izvršbe, je več kot očitno, potrebna je
               sicer celostna sprememba izvršilnega postopka. V poslanski skupini Nove Slovenije
               zato podpiramo vsa prizadevanja ministrstva za pravosodje in drugih sodelavcev, ki
               delajo in pripravljajo te spremembe zakona o izvršbi in zavarovanju. Vendar pa je med
               tem časom potrebno spremeniti še nekatere določbe, torej tisto, kar je nujno, kar je
               neobhodno potrebno, in današnji predlog je tak. Ustavno sodišče je namreč presodilo,
               da je v nasprotju z ustavo ureditev, po kateri dolžnik ni imel možnosti pravnega
               sredstva zoper ureditev poplačila, kadar je šlo za enega samega upnika, pri čemer je
               izvršitelj odločal brez odločbe, dolžnik pa ni imel na razpolago pravnega sredstva.
               Na podlagi testa sorazmernosti je torej ustavno sodišče ugotovilo, da pravica do
               sodnega varstva vseeno pretehta pred pospešitvijo postopka, in določilo, da morajo
               sodišča tudi v primeru enega upnika izdajati sklep o poplačilu. To pa bi tudi po
               opozorilih sodnikov, ki sodijo o izvršilnih zadevah, prineslo dodatne sodne zaostanke
               ob že tako preobremenjenih sodiščih. Spremembe, ki jih imamo v obravnavi, pa
               določajo, da bodo sklepe o poplačilu izdajali izvršitelji, upnik ali dolžnik pa bosta
               imela v določenem roku možnost vložitve zahteve, da o obračunu terjatve odloči
               sodišče.</p>
               <p>V Novi Sloveniji torej podpiramo spremembo zakona o izvršbi in podpiramo tudi težnjo
               za pospešitev postopkov, seveda ob upoštevanju upravičenega pravnega varstva. Veseli
               pa nas, da se je tako ministrstvo za pravosodje kakor tudi ta zbor hitro odzval na
               odprto vprašanje ter da so priznanja teh hitrosti dali tudi sodniki. Zakon bomo torej
               podprli.</p>
            </sp>
            <sp who="SDZ4:PečeSašo">

               <speaker>PODPREDSEDNIK SAŠO PEČE:</speaker>

               <p>Hvala. Stališče poslanske skupine Slovenske ljudske stranke bo predstavil poslanec
               Franc Kangler. Izvolite.</p>
            </sp>
            <sp who="SDZ4:KanglerFranc">

               <speaker>FRANC KANGLER:</speaker>

               <p>Hvala za besedo. Novela zakona o spremembah in dopolnitvah zakona o izvršbi in
               zavarovanju je bila sprejeta pred nekaj meseci. Kmalu za tem je ustavno sodišče
               ugotovilo neskladnost zakona z ustavo in izdalo odločbo, ki je razlog za novelo
               zakona, ki jo obravnavamo danes. Novela torej spreminja tisti del zakona, ki se
               nanaša na določitev izvršitelja o poplačilu enega upnika. Predlog zakona prinaša
               ustrezno rešitev glede zagotovitve pravnega sredstva dolžnikov v izvršnem postopku.
               Predlog ob enem prinaša tudi poenotenje sistema poplačila upnikov. Za razliko od
               sedaj veljavnih dveh načinov prinaša enoten sistem, ki daje pomembnejšo vlogo
               izvršiteljev, sodišča pa bo o obračunu, terjatvi in dodelitvi odločalo le v primerih,
               ko bo to zahtevala katera od strank v izvršilnem postopku. Predlagane spremembe
               seveda zmanjšujejo obremenjenost sodišč, ob enem pa vsem strankam v izvršilnem
               postopku zagotavljajo tudi zadostno pravno varstvo.</p>
               <p>Poslanci Slovenke ljudske stranke bomo predlagano novelo zakona podprli.</p>
            </sp>
            <sp who="SDZ4:PečeSašo">

               <speaker>PODPREDSEDNIK SAŠO PEČE:</speaker>

               <p>Hvala. Stališče poslanske skupine Slovenske nacionalne stranke bo predstavil kolega
               Boštjan Zagorac. Izvolite.</p>
            </sp>
            <sp who="SDZ4:ZagoracBoštjan">

               <speaker>BOŠTJAN ZAGORAC:</speaker>

               <p>Hvala za besedo, predsedujoči. Spoštovani prisotni. V Slovenski nacionalni stranki
               bomo zakon podprli, saj nam drugega ne preostane. Gre namreč za popravek neustavnosti
               in neustavnih zakonov pač ne moremo imeti.</p>
               <p>Zakon, ki je pred nami, smo spreminjali že februarja letošnjega leta in ta vlada je
               dala v proceduro neustaven zakon, kar je zelo zanimiv podatek. Prav tako te
               neustavnosti ni ugotovila zakonodajno-pravna služba te hiše, ki bi nas, poslance o
               tem morala obvestiti.</p>
               <p>Minister je na odboru za notranjo politiko sam priznal, da gre za, bom rekel, delno
               rešitev, čeprav smo predlagali predvsem iz opozicijskih vrst, da bo potrebno zakon
               obravnavati celostno, vendar se je zgovarjal na to, da pač del tega zakona bo vseeno
               pomagal k zmanjšanju sodnih zaostankov. Nekako praksa v tej hiši in pri zakonih, ki
               jih sprejemamo, je, da vsak novi zakon pomaga k zmanjšanju sodnih zaostankov, čeprav
               ti še vedno naraščajo, zato sam ne verjamem, da bo zakon, ki je pred nami, kakorkoli
               pripomogel k reševanju tega akutnega problema slovenskih sodišč.</p>
               <p>V zakonu tudi piše, da zakon ne bo imel finančnih posledic. Res je, da zakon ne bo
               imel finančnih posledic, razen seveda kolikor se vlada zopet ni uštela in nam
               predlaga zopet kakšno neustavno rešitev, ki bo ugotovljena, ne vem, mogoče čez 14, 15
               dni. Vsi vemo, od kod gre denar za delo ustavnih sodišč in ustavnih sodnikov, zato
               takšnim trditvam pač zelo težko verjamemo, ker se te zadeve iz meseca v mesec
               ponavljajo.</p>
               <p>Kot sem že dejal, zakon bom podprli, ampak samo iz razloga, ker gre za popravljanje
               neustavnosti, ki jo je ta vlada povzročila februarja. Hvala.</p>
            </sp>
            <sp who="SDZ4:PečeSašo">

               <speaker>PODPREDSEDNIK SAŠO PEČE:</speaker>

               <p>Hvala. Predstavitev stališča poslanske skupine DeSUS nam bo podal poslanec Ivan
               Jelen. Izvolite.</p>
            </sp>
            <sp who="SDZ4:JelenIvan">

               <speaker>IVAN JELEN:</speaker>

               <p>Hvala za besedo, gospod podpredsednik, poslanike in poslanci, predstavnika
               ministrstva. V poslanski skupini DeSUS bomo vladni predlog zakona o spremembah in
               dopolnitvah zakona o izvršbi in zavarovanju podprli. V poslanski skupini DeSUS
               menimo, da je bistvo predlaganih sprememb razbremenitev sodišč v smislu odločanja
               glede vsakega poplačila upnikov, saj je po podatkih sodeč takšnih zadev okrog 5.000,
               zato bo o takšnih nezahtevnih zadevah odločal kar izvršitelj sam, v ostalih spornih
               oziroma težavnejših primerih pa bo odločitve prevzelo sodišče. S tem bo sistem
               poplačil upnikov postal bolj enoten in učinkovitejši, ob enem pa razbremenjeval
               sodišča, ki so že tako preobremenjena. Druga pomembna sprememba pa se nanaša na
               časovno dimenzijo, kar pomeni, da se krajša rok izvršilnih postopkov na 30 dni. V
               poslanski skupini DeSUS smo prepričani, da bodo predlagane rešitve pripomogle k
               odpravljanju oziroma zmanjševanju sodnih izostankov in k temu višji stopnji
               razvitosti pravne države in učinkovitosti pravosodja, zato bomo poslanci DeSUS-a
               podprli dopolnjen predlog matičnega delavnega telesa.</p>
            </sp>
            <sp who="SDZ4:PečeSašo">

               <speaker>PODPREDSEDNIK SAŠO PEČE:</speaker>

               <p>Hvala. Poslanka Alenka Jeraj bo predstavila stališče poslanske skupine SDS.
               Izvolite.</p>
            </sp>
            <sp who="SDZ4:JerajAlenka">

               <speaker>ALENKA JERAJ:</speaker>

               <p>Hvala za besedo. Lep pozdrav vsem. Glavni razlog za predlagane spremembe je odločba
               ustavnega sodišča, po kateri je v neskladju z ustavo del 97. člena zakona, način
               izvršitve, ki je določen, tej odločbi pomeni veliko obremenitev za izvršilna sodišča,
               zato je v predlogu zakona predlagano, da bi poplačilo opravljali izvršitelji z izdajo
               akta, zoper katerega bi se stranke lahko pritožile na izvršilno sodišče. S tem bi se
               pomembno razbremenila sodišča, ker ne bi več odločala o vsakem poplačilu upnika,
               ampak le o tistih, ki so za stranke sporne, kar je tudi v skladu s 25. členom
               ustave.</p>
               <p>Naslednja sprememba, ki bo pripomogla k odpravi sodnih zaostankov, je poenotenje
               sistema poplačila upniku, po predlogu naj bi o vsakem poplačilu odločal izvršitelj ne
               glede na to, ali je upnik eden ali jih je več; sodišče bi odločalo po morebitni
               zahtevi stranke. V predlogu je še sprememba, ki se nanaša na skrajšanje izvršilnih
               postopkov, predlaga se skrajšanje roka, v katerem stranki lahko nasprotujeta izjavi
               kupca, ali je z upnikom povezana oseba po določbi 200.b člena zakona. No, na odboru
               je bilo izpostavljeno, zakaj stvari ne rešujemo celostno. Minister je pač pojasnil,
               da bi lahko se odločili tudi za drugačen način, vendar v tem primeru to lahko traja
               bistveno dlje, z manjšimi popravki se pa da tudi prej pospešiti določene postopke,
               saj se vsi zavzemamo za rešitev problematike sodnih zaostankov. To je tako cilj
               ministrstva za pravosodje kot tudi državnega zbora in obravnavani zakon spada v
               skupino tistih zakonov, katerih sprememba bo pripomogla k razbremenitvi sodišč, s tem
               pa zmanjšanje sodnih zaostankov. V poslanski skupini SDS temu pritrjujemo, zato bomo
               predlagane spremembe in dopolnitve podprli.</p>
            </sp>
            <sp who="SDZ4:PečeSašo">

               <speaker>PODPREDSEDNIK SAŠO PEČE:</speaker>

               <p>Hvala. Končali smo s predstavitvijo stališč poslanskih skupin.</p>
               <p>Prehajamo na drugo obravnavo predloga zakona, ker k dopolnjenemu predlogu zakona ni
               bilo vloženih amandmajev, ni možna razprava o členih, zato razpravo tudi zaključujem
               in s tem tudi drugo obravnavo predloga zakona. Glasovanje o zakonu bomo v skladu s
               časovnim potekom seje opravili danes v okviru glasovanj, to je čez pol ure, ob 16.55
               uri. S tem prekinjam to točko dnevnega reda in s tem prekinjam sejo zbora, ki jo bomo
               nadaljevali, kakor rečeno, ob 16.55 uri.</p>
               <stage type="time">(Seja je bila prekinjena ob 16.26 uri in se je nadaljevala ob 16.56 uri.)</stage>
            </sp>
            <sp who="SDZ4:PečeSašo">

               <speaker>PODPREDSEDNIK SAŠO PEČE:</speaker>

               <p>Spoštovane poslanke, spoštovani poslanci! Nadaljujemo s prekinjeno sejo državnega
               zbora, in sicer prihajamo na glasovanje zbora o predlogih odločitev. Preden preidemo
               na glasovanje, prosim poslanke in poslance, da po ustaljeni metodi in praksi
               preverijo svoje glasovalne naprave, in sicer mora na desni strani vložene kartice
               goreti oranžna lučka.</p>
               <p>Nadaljujemo s <title>prekinjeno 9. točko dnevnega reda - s tretjo obravnavo predloga
                  zakona o varstvu javnega reda in miru.</title> Prešli bomo na odločanje o posameznih
               vloženih amandmajih.</p>
               <p>K 21. členu imamo štiri amandmaje, o vsakem bomo glasovali ločeno. Torej prehajamo na
               odločanje o amandmaju poslanske skupine Socialnih demokratov k 21. členu. Ob tem vas
               opozarjam, če bo amandma sprejet, postanejo ostali amandmaji k temu členu
               brezpredmetni. Torej prehajamo na odločanje o amandmaju poslanske skupine Socialnih
               demokratov k 21. členu. Glasujemo. Navzočih je 68 poslank in poslancev, za je
               glasovalo 27, proti 41.</p>
               <p><stage xml:id="Redna-18-2006-06-22.stage12">(Za je glasovalo 27.)</stage> <stage xml:id="Redna-18-2006-06-22.stage13">(Proti 41.)</stage></p>
               <p>Ugotavljam, da amandma ni sprejet.</p>
               <p>Prehajamo na odločanje o naslednjem amandmaju, k 21. členu. Amandma poslanske skupine
               poslanskega kluba Liberalne demokracije Slovenije. Glasujemo. Navzočih je 71 poslank
               in poslancev, za je glasovalo 28, proti 43.</p>
               <p><stage xml:id="Redna-18-2006-06-22.stage14">(Za je glasovalo 28.)</stage> <stage xml:id="Redna-18-2006-06-22.stage15">(Proti 43.)</stage></p>
               <p>Ugotavljam, da amandma ni sprejet.</p>
               <p>Prehajamo na odločanje o amandmaju poslanske skupine DeSUS k istemu 21. členu. Tudi
               tukaj ista opomba. Če bo amandma sprejet, postane amandma pod točko 4 brezpredmeten.
               Glasujemo. Kolega Vili Rezman, pravočasno ste opozorili. Lahko še enkrat preverite?
               Dela sedaj. Navzočih je bilo 71 poslank in poslancev, za je glasovalo 32, proti
               39.</p>
               <p><stage xml:id="Redna-18-2006-06-22.stage16">(Za je glasovalo 32.)</stage> <stage xml:id="Redna-18-2006-06-22.stage17">(Proti 39.)</stage></p>
               <p>Ugotavljam, da amandma ni sprejet.</p>
               <p>Prehajamo na odločanje o amandmaju poslanskih skupin SDS, NSi in SLS k 21. členu.
               Glasujemo. Navzočih je 76 poslank in poslancev, za je glasovalo 39, proti 37.</p>
               <p><stage xml:id="Redna-18-2006-06-22.stage18">(Za je glasovalo 39.)</stage> <stage xml:id="Redna-18-2006-06-22.stage19">(Proti 37.)</stage></p>
               <p>Ugotavljam, da je amandma sprejet.</p>
               <p>Končali smo z glasovanji o amandmajih. Tako prehajamo na odločanje o zakonu. Na
               podlagi petega odstavka 140. člena poslovnika zbora vas obveščam, da me je
               zakonodajno-pravna služba in vlada nista opozorili, da bi bil zakon neusklajen.
               Obrazložitev glasu. Kolega Gantar, izvolite, v svojem imenu.</p>
            </sp>
            <sp who="SDZ4:GantarPavel">

               <speaker>DR. PAVEL GANTAR:</speaker>

               <p>Hvala lepa. V imenu poslanske skupine LDS, poslanskega kluba LDS bi rad sporočil,
               gospod Pojbič naj malo posluša. Vsekakor bi želel povedati, da bomo v poslanskem
               klubu LDS glasovali proti temu zakonu. Večkrat smo v razpravah našteli glavne
               razloge, zakaj takšnega zakona ne moremo podpreti. Zakon nejasno razločuje med
               prekrški in kaznivimi dejanji, omogoča veliko arbitrarnost, preveliko arbitrarnost,
               zakon pravzaprav sankcionira nekatera ravnanja, ki so lahko za nekoga sporna, vendar
               niso prepovedana in niso zakonita. Zakon posega v razmerja družinskega življenja, v
               zasebno sfero, to ni samo zakon o javnem redu in miru na javnih prostorih, ampak je
               zakon tudi o redu in miru, kot si ga vladajoča koalicija in vlada predstavljata v
               zasebni sferi, opozarjam na to. <q>"Hora legalis"</q>, ki ste jo uvedli, je seveda še zadnji
               in končno tudi dodatni prepričljiv razlog, da tega zakona ne bomo podprli. Ta zakon
               potem, ko bo sprejet, ne bo imel srečnega življenja, ta zakon bo življenje
               ignoriralo, ta zakon bo ostal norma, ki se je bomo pravzaprav v prihodnosti tudi
               sramovali, in upam, da ga bomo čim prej tudi spremenili. V imenu poslanskega kluba
               napovedujem, da bomo glasovali proti temu zakonu. Hvala lepa.</p>
            </sp>
            <sp who="SDZ4:PečeSašo">

               <speaker>PODPREDSEDNIK SAŠO PEČE:</speaker>

               <p>Hvala vam. Jaz prosim poslanke in poslance za pozornost, smo v fazi obrazložitve
               glasu. K obrazložitvi glasu se je prijavil kolega Vili Rezman. Izvolite. V svojem
               imenu, v imenu poslanske skupine? Izvolite prosim.</p>
            </sp>
            <sp who="SDZ4:RezmanVili">

               <speaker>VILI REZMAN:</speaker>

               <p>Poslanska skupina bo glasovala proti zakonu, ker podpira predlog, ki ga je vlada
               predlagala. V tistem predlogu, ki ga je predlagala vlada in ki je bil na splošni
               razpravi podprt, torej vsi smo ga podpirali, je bilo izpuščeno to, kar piše v
               sedanjem zakonu. Tam piše, mladoletniki ne smejo obiskovati nočnih lokalov, vlada je
               predlagala to izpustiti v novem zakonu. Potem piše, mladoletniki, ki še niso
               dopolnili 15 let, ne smejo obiskovati prireditev, ki so javno razglašene kot mladini
               neprimerne. Vlada je predlagala to izpustiti. Potem se je dogodilo, da smo na odboru
               vsi podpirali takšen predlog zakona, da se je pojavil amandma, ki mu rečemo amandma v
               zvezi z <q>"Horo legalis"</q>, in smo ga zopet vsi zavračali, tudi DeSUS in Slovenska
               demokratska stranka, čisto do zadnjega smo podpirali vlado, dokler si v zadnjem
               trenutku en del koalicijskih strank ni premislil. Mi še zmeraj vztrajamo pri podpori
               vlade, žal se je v zadnjem trenutku celo vlada premislila in je nasprotovala
               predlogu, ki ga je sama predlagala. Zdaj pa naj povemo, zakaj zaradi kakšnih absurdov
               mi ne moremo podpreti takšnega zakona, tisti, ki boste glasovali za zakon, boste
               glasovali proti temu, da bi mladostniki pod 16 let bili tudi po polnoči brez staršev
               lahko prisotni na primer na Portoroški noči ali na Lentu v Mariboru, ko bo ognjemet,
               ko bo 20.000, 30.000 ljudi na Blejski noči, kjerkoli že, ampak ti isti otroci bodo
               lahko ob treh ponoči tukaj pred parlamentom našemu policistu v čuvajnici morebiti
               kazali spolovilo in ne bodo kaznovani, to piše v zakonu in za to boste glasovali.
            </p>
            </sp>
            <sp who="SDZ4:PečeSašo">

               <speaker>PODPREDSEDNIK SAŠO PEČE:</speaker>

               <p>Hvala. Predstavitev stališča poslanske skupine, mag. Potrata, izvolite.</p>
            </sp>
            <sp who="SDZ4:PotrataMajda">

               <speaker>MAG. MAJDA POTRATA:</speaker>

               <p>Socialni demokrati se zavedamo, da je zakon o javnem redu in miru tiste vrste zakon,
               ki pušča dovolj prostora ali celo preveč prostora za osebno presojanje tistega, kar
               ni definirano kot pravni termin ali pravni pojem v zakonu. Posebej smo poudarjali, da
               kazenski zakonik in zakon o javnem redu in miru pretepa recimo ne definirata enako.
               In še bi se našlo takih mest, kjer menimo, da je preveč odprtega prostora za
               arbitriranje.</p>
               <p>Tisto, kar pa je vendarle čez rob, pa je sedanji 21. člen. Pričakovali smo, da bo
               vlada tako, kot je zapisala ali kot je bilo omenjeno v predstavitvi stališč, podprla
               amandma Socialnih demokratov in s tem prepričala tudi koalicijo, vsaj tisti del, ki
               podpira take rešitve, da bodo podprli amandma Socialnih demokratov in s tem
               zagotovili notranje konsistenten 21. člen. Tako, kot je 21. člen sedaj napisan, ni
               skladen z drugimi zakoni.</p>
               <p>Menimo, da bi se dobro uresničevanje zakona o lokalni samoupravi in dosledno
               uresničevanje zakona o omejevanju porabe alkohola, da bi upoštevanje teh dveh zakonov
               prineslo dosti več pozitivnih učinkov, kot jih bo prinesla rešitev, ki je zapisana v
               zakonu. Tudi starostna meja, ki je postavljena, ni enaka starostni meji, kot je
               postavljena v zakonu o omejevanju porabe alkohola. Če je alkoholizem socialna bolezen
               v Sloveniji, če smo zaskrbljeni zaradi tega, ker ima veliko mladostnikov izkušnjo z
               uporabo alkohola, potem bi bilo prav, da bi podprli amandmaje in tako vendarle nekaj
               storili za to, da bi s tem tudi pokazali, da je to družbeno nesprejemljivo vedenje in
               hkrati lastnike lokalov in lokalno skupnost zavezali, da so dosledni pri
               uresničevanju zakonskih določil.</p>
               <p>V poslanski skupini Socialnih demokratov zato zakona ne bomo podprli, kar pomeni, da
               bomo glasovali proti ali se glasovanja vzdržali. Hvala.</p>
            </sp>
            <sp who="SDZ4:PečeSašo">

               <speaker>PODPREDSEDNIK SAŠO PEČE:</speaker>

               <p>Hvala. Jaz še enkrat prosim poslanke, poslance, da prisluhnejo govorniku. Jaz drugega
               ukrepa kot, da bom prekinil sejo, če se bo nadaljevala individualna razprava med
               posameznimi poslanci, seveda nimam, zato prosim za toliko razumevanja, da sejo
               speljemo na ta način, da bo vseh 90 se med seboj slišalo. K obrazložitvi glasu v
               svojem imenu se je prijavil kolega Zagorac. Izvolite.</p>
            </sp>
            <sp who="SDZ4:ZagoracBoštjan">

               <speaker>BOŠTJAN ZAGORAC:</speaker>

               <p>Hvala za besedo, predsedujoči. Spoštovani prisotni. Sam predlogu zakona ne bom
               nasprotoval. Vsa razprava se je danes vrtela okoli enega člena, medtem ko zakon med
               drugimi, predvsem z izboljšavami, ki smo jih predlagali v Slovenski nacionalni
               stranki in so naletele na podporo v tem državnem zboru, uvaja tudi nekatere druge
               rešitve.</p>
               <p>Kar se tiče tako imenovane in visoko opevane <q>"hore legalis"</q>, sam je ne vidim kot
               takšne, vidim jo mogoče kot k preprečevanje dostopa alkohola po 12. uri, pa ne
               mladostnikom, tako kot nekateri zelo radi poveste, ampak otrokom do 16 let, so to še
               otroci, ne mladostniki, mladostniki postanejo potem. Ko nekdo tako pavšalno preko
               palca pove, da se jim onemogoča dostop na razne kulturne in javne prireditve po
               Sloveniji - recimo, ena bo zdaj, vemo, da se že jutri začne v Mariboru - nobenemu ni
               prepovedan dostop na to kulturno prireditev ali koncert. Moram reči, da sam kar
               pogosto hodim na Festival Lent, ki je bil omenjen, ampak vam povem, da v nobenem
               lokalu do zdaj se ni odvijala kulturna prireditev, temveč se je v teh lokalih
               predvsem gasila žeja bodisi z alkoholnimi ali brezalkoholnimi pijačami. Hvala.</p>
            </sp>
            <sp who="SDZ4:PečeSašo">

               <speaker>PODPREDSEDNIK SAŠO PEČE:</speaker>

               <p>Hvala. Kolega Bajc bo obrazložil glas poslanske skupine Slovenske ljudske stranke.
               Izvolite.</p>
            </sp>
            <sp who="SDZ4:BajcJosip">

               <speaker>JOSIP BAJC:</speaker>

               <p>Hvala, gospod podpredsednik. Kolegice in kolegi! Najprej moram povedati, da sem bil
               zmeden pri glasovanju in sem eden redkih, ki smo ves čas zagovarjali ta zakon in ta
               amandma, glasoval proti. <stage xml:id="Redna-18-2006-06-22.stage20">/Smeh./</stage></p>
               <p>Strokovnjaki s področja oblikovanja alkoholne politike se strinjajo, da so ukrepi,
               usmerjeni zgolj v mlade, brez širšega vpogleda na celotno populacijo obsojeni na
               uspeh. Mislim, da ste to danes v razpravi tudi nekateri omenjali. <q>"Mladi ljudje
               pivsko obnašanje podedujejo od staršev, zato je za oblikovanje varnejšega družbenega
               okolja za mlade nujno treba spremeniti odnos vedenja okolja in cele družbe do tega
               problema."</q> Zato sem tudi ob predstavitvah stališč rekel, da bo ta država, ta državni
               zbor in vsi organi morali doprinesti k temu, da mladi ne bodo žurirali samo na
               prireditvah, kjer se toči alkoholna pijača, ampak da se jim bo omogočilo enake žure,
               pa ne bo treba, da organizator tega žura proda alkohol, da si plača nastopajoče.
               Dalje: <q>"Starostne omejitve imajo pri obsegu pitja alkoholnih pijač pomembno vlogo."</q> V
               strokovni literaturi na to temo obstajajo vidni konsenzi glede trditve, da imajo
               zakonske določbe glede spremembe starostne meje zelo velik vpliv na to, ali da ali
               ne. In samo še nekaj podatkov, ker ste trdili, da bomo unikum, da smo to, da smo ono,
               da smo tretje. <q>"V Franciji mladoletniki, mlajši od 16 let, ki niso v spremstvu
               staršev in odgovornih oseb, nimajo pravice do vstopa v gostinske lokale, kjer se toči
               alkoholna pijača."</q> Se pravi, nimajo. Ni tako, kot smo mi zapisali, od 24.00 ure do
               pete zjutraj. <q>"Na Irskem lastnik lokala ne sme dovoliti mladoletni osebi izpod 18 let
               starosti prisotnost v lokalu. Izjema velja na primer za mladoletnike, ki so v
               spremstvu odrasle osebe. V Zvezni Republiki Nemčiji otroci in mladoletniki do
               dopolnjenega 16. leta starosti ne smejo biti prisotni v gostinskih lokalih, razen v
               primeru, če izpolnjujejo nekatere druge pogoje, na primer če so v spremstvu staršev.
               Mladoletniki do dopolnjenega 16., 18. leta starosti, ki so brez spremstva staršev ali
               skrbnikov, se ne smejo nahajati v gostinskem lokalu."</q> In danes že povedano: <q>"V
               Španiji je mladoletnikom pod 18. letom prepovedan vstop v diskoteke in lokale in
               podobne objekte."</q> Skratka, ne bomo nič novega danes odkrili ali sprejeli, če bomo
               sprejeli tako določbo, ko so jih marsikatere države Evropske unije, kjer pravimo, da
               je bistveno večja demokracija, kot je pri nas. Zaradi tega bom dvakrat pritisnil, če
               bo možno, za zakon, ker že nisem za sam amandma.</p>
            </sp>
            <sp who="SDZ4:PečeSašo">

               <speaker>PODPREDSEDNIK SAŠO PEČE:</speaker>

               <p>Hvala. Obrazložitev glasu v lastnem imenu, kolega Rezman.</p>
            </sp>
            <sp who="SDZ4:RezmanVili">

               <speaker>VILI REZMAN:</speaker>

               <p>Hvala lepa. Glasoval bom med drugim proti tudi zato, ker ne samo, da so starejši
               zgled mlajšim, nekateri starejši otrokom celo dude namakajo v <q>"šnops"</q>, da prej
               zaspijo, da lahko gredo sami ven popivat.</p>
               <p>Naslednje, kar bi rad povedal, je, da po podatkih, ki jih policija navaja v gradivu,
               narašča nasilje ne mladoletnikov, ampak nad mladoletniki. Policija poroča, da se
               zmanjšuje število prekrškov v gostinskih objektih in na javnih prireditvah, povečuje
               pa se tam, kamor jih vi naganjate, na ulicah in v stanovanjih. Poročilo govori o tem,
               da se je za 15% zmanjšalo število prekrškov, ki jih povzročajo mladoletniki. Poročilo
               navaja, da se je za 16,6% zmanjšalo število elementov kaznivih dejanj, ki so jih
               storili mladi. Za vse to, ker je vse manj teh prekrškov, jih moramo čim bolj vezati
               na dom, tam, kjer se godi nasilje nad njimi. In če boste vprašali policijo, policija
               verjetno misli, da so mladostniki balzam za njihovo delo, tako malo dela imajo z
               njimi.</p>
            </sp>
            <sp who="SDZ4:PečeSašo">

               <speaker>PODPREDSEDNIK SAŠO PEČE:</speaker>

               <p>Hvala. Kolega Rudolf Petan bo predstavil obrazložitev v imenu poslanske skupine.
               Izvolite.</p>
            </sp>
            <sp who="SDZ4:PetanRudolf">

               <speaker>RUDOLF PETAN:</speaker>

               <p>Hvala za besedo. Torej, mi v poslanski skupini menimo, da to ni <q>"hora legalis"</q>, je pa
               določena omejitev. Tisti, ki imamo kakšno leto več od tistih mladoletnikov, smo pravo
               <q>"horo legalis"</q> doživeli in se boste verjetno spomnili, da v šoli smo za to dobili ali
               so dobili ukore, če so te našli po 10. uri zunaj, pa ne glede na to v kakšni
               situaciji si bil, ali si bil trezen ali si bil pijan, seveda pijan niti slučajno.
               Ampak tako je bilo, zato to ni nobena <q>"hora legalis"</q>. Gre za določen pristop, res pa
               je, da to ni čisto takšen liberalen pristop, da lahko otroci delajo, karkoli hočejo.
               Dejstvo je nekaj drugega, ni še dolgo, ko smo imeli tudi v tem prostoru razpravo o
               nasilju nad mladoletniki, smo imeli čisto specifično področje in takrat, če se
               spomnim, so eni zganjali potem glede na to, da ste ravno tisti danes proti temu, da
               bi bile kakršnekoli omejitve, pravo demagogijo. Kje se pa lahko otroku zgodi največje
               nasilje, če ne v lokalu, kjer so vsi nabasani, kjer ne ve nihče, kaj počenja ali kaj
               dela. Oprostite, tako pač je. In vas ne razumem, če ste takrat bili tako, kako bi
               povečali razne kazni pa kakšna skrb je bila, danes pa bi jih poslali enostavno v
               lokale, kjer bi se lahko pilo, kolikor bi se komu zljubilo, brez kakršnegakoli
               nadzora, to nekako ne gre skupaj. Dejstvo je, da res ne bomo izumili nič novega, to
               imajo že druge države še bistveno bolj strogo, prej se to začne, tista ura ob 12., pa
               še kako drugače omejujejo, ne samo to, kar bi bilo pri nas, tako da mi nismo nobena
               policijska država, kot sem danes lahko prebral na internetu, da se pripravlja
               policijska država zaradi takšne omejitve, daleč od tega. Gre pa to tudi za
               odgovornost lokalov lastnikov, če bi bila v primeru Lipa večja odgovornost lastnika
               lokala, verjetno do tistega ne bi prišlo, in to smo zopet pozabili, ko se je pa tisto
               zgodilo, smo imeli polna usta pa nekateri ušesa o tem, kaj se ni naredilo, kaj bi
               bilo dobro, vsi smo vse vedeli. Ko pa pridemo do konkretne situacije, kako bi kakšno
               stvar lahko izboljšali, da bi se mogoče izognili, ne rešili, ampak izognili, potem je
               pa vsak ukrep preveč. Res je tudi, da so tam odpovedale tudi druge službe, pa tudi to
               drži, da sam ta zakon ne bo vsega rešil. Če pa bo to en kamenček in če bomo recimo
               tudi nekatere druge stvari uredili tako, kot bi morali, da bo v tem duhu, potem jaz
               si predstavljam in v poslanski skupini si predstavljamo, da bomo neki majhni
               prispevek tudi s to zakonsko rešitvijo prispevali k temu in zato bomo tak zakon tudi
               podprli. Strinjamo pa se, da samo ta zakon ne bo vsega rešil. Hvala.</p>
            </sp>
            <sp who="SDZ4:PečeSašo">

               <speaker>PODPREDSEDNIK SAŠO PEČE:</speaker>

               <p>Hvala vam. Obrazložitev glasu, Anton Kokalj, v imenu poslanske.</p>
            </sp>
            <sp who="SDZ4:PečeSašo">

               <speaker>PODPREDSEDNIK SAŠO PEČE:</speaker>

               <p>Izvolite prosim.</p>
            </sp>
            <sp who="SDZ4:KokaljAnton">

               <speaker>ANTON KOKALJ:</speaker>

               <p>Poslanska skupina Nove Slovenije bo zakon podprla. Menimo, da je po 30. letih že čas,
               da se zakon posodobi glede na novo situacijo. Noben zakon, vemo, da ni idealen, ni
               bil prej in ni sedaj, je pa zakon dober. Razvpiti 21. člen - menimo, da je minimalen
               prispevek te države, da prevzame odgovornost za to, kar je po drugih poteh pomagala
               rahljati staršem vse, kar zadeva vzgoje, in mi smo prepričani, da bo do neke mere
               izvajanje tega člena pripomoglo k temu, da bo vsaj nekoliko manj mladostnikov prišlo
               prezgodaj v stik z alkoholom do take mere, ki bi jih potem ovirala pri nadaljnjem
               zdravem razvoju. Sklicevanje na že sprejeto zakonodajo, ki je dovolj restriktivna, se
               nam zdi načelno umestno, seveda je pa nedopustno, da se ni izvajala, in pričakujemo
               tudi, da bo ta vlada s svojo ekipo tudi že sprejeto zakonodajo, ki jo je sprejemala
               sedanja opozicija, tudi začela izvajati. Mislimo, da je s tem, v tej kombinaciji
               zagotovljen kar bistven in opazen učinek k temu, kar želimo, se pravi preventivno
               poskrbeti za naše mladostnike, ki so vedno bolj pod vplivom zunanje okolice in vedno
               manj pod vplivom lastne družine. Taka je pač situacija v modernem svetu. Hvala.</p>
            </sp>
            <sp who="SDZ4:PečeSašo">

               <speaker>PODPREDSEDNIK SAŠO PEČE:</speaker>

               <p>Hvala. Obrazložitev glasu, poslanec Kristijan Janc. Izvolite.</p>
            </sp>
            <sp who="SDZ4:JancKristijan">

               <speaker>KRISTIJAN JANC:</speaker>

               <p>Hvala, predsedujoči. Jaz bom z veseljem ta zakon podprl, preprosto ker gre za naše
               otroke, ki po mojem globokem prepričanju med polnočjo in peto uro zjutraj za naše
               otroke, poudarjam - nimajo kaj početi v nočnih lokalih, kjer se pije alkohol, kjer se
               kadi, kjer se uživa nedovoljene substance in kjer, smo danes že večkrat povedali, se
               dogaja nič kaj pametnega in pozitivnega za našo mladino. Za večino slovenskih otrok
               in družin in staršev ta ukrep ne bo nič pomenil. Morda pa komu lahko malce
               pripomoremo s tem ukrepom, kakšnemu staršu, kakšnemu mladoletniku, kakšnemu našemu
               otroku in naredimo korak naprej. Bi pa rekel, da vendarle vse to, kar smo danes
               poslušali, s tem ukrepom v Evropi, to nič novega ni. Tudi v Sloveniji nekaj takega
               malega naredimo in to tako grdo, kot nekateri govorite o tem ukrepu, mislim, da ni
               dopustno. Spoštovani gospod kolega Rezman, morda bi bilo dobro, da bi malo večkrat
               obiskal kakšno noč in oglede po polnoči<gap n="..."/> in morda videl, kaj se tam notri dogaja.
               Hvala lepa.</p>
            </sp>
            <sp who="SDZ4:PečeSašo">

               <speaker>PODPREDSEDNIK SAŠO PEČE:</speaker>

               <p>Hvala vam. Obrazložitev glasu, kolega Zmago Jelinčič Plemeniti. Izvolite.</p>
            </sp>
            <sp who="SDZ4:JelinčičPlemenitiZmago">

               <speaker>ZMAGO JELINČIČ PLEMENITI:</speaker>

               <p>Hvala lepa, gospod predsedujoči. Mene v bistvu skrbi to, da nekateri kolegi, redimo
               iz DeSUS-a, pravzaprav hočejo prikazati te nočne lokale kot nekakšne izobraževalne
               ustanove, ko trdijo, da bolj, kot so otroci doma, bolj so podvrženi nasilju. Mene v
               bistvu skrbi, da nekdo govori, kako je pravzaprav, če malo parafraziram, pri njemu
               doma bolj nevarno za otroka kot v gostinskem lokalu po deseti uri. Tega jaz ne
               razumem čisto dobro. Mogoče je to zdaj nova smer v DeSUS-u, da ste se za to odločili,
               ker je pač to stranka upokojencev, pa bi se radi pomladili ali kaj takega, ampak
               gospodje, vendar sprejemamo en resen zakon in jaz ga bom podprl.</p>
            </sp>
            <sp who="SDZ4:PečeSašo">

               <speaker>PODPREDSEDNIK SAŠO PEČE:</speaker>

               <p>Hvala. Nadaljujemo obrazložitev glasu. Kolega Pavle Gantar, izvolite.</p>
            </sp>
            <sp who="SDZ4:GantarPavel">

               <speaker>DR. PAVEL GANTAR:</speaker>

               <p>Hvala. Tudi osebno bom seveda glasoval proti zakonu. Rad bi pa na tem mestu seveda
               rekel to, da bi rad obračunal z nekim argumentom, ki se tu pogosto pojavlja, češ da
               imajo tudi drugod tako urejeno in se sklicujejo naši prijatelji poslanci iz
               koalicijskih strank, da imajo tako urejeno v Nemčiji, v Španiji, to sem že tako ali
               tako dokazoval, da ni, in drugih deželah. Seveda je ta argument nevaliden,
               neveljaven, to je argument, na katerega se ne morete sklicevati, to je približno
               tako, kot če bi rekeli, če je 10 ljudi, da bodo prepričevali nekoga, recimo mene, naj
               skočim v prepad z argumentom, da je že 10 drugih ljudi skočilo v prepad. Ne, hvala in
               dobro jutro, gospod Jelinčič, seveda. To je prva stvar. Ta argument je neveljaven
               logično in vsebinsko, zato ne operirati z njim.</p>
               <p>In drug argument, ki bi ga pa v zvezi s tem rekel, je pa ta, če želite imeti ureditev
               iz Nemčije, mogoče je boljša v Poljski, ne vem, ali ste pripravljeni tudi kupiti za
               to ceno tudi mladinske in mladoletniške probleme, ki jih imajo v Nemčiji, ali ste
               pripravljeni sprejeti, ne vem, kakšen oster sistem prepovedi zato, da bi imeli vse
               več deviantnosti in negativnih pojavov in drugih zadev, ki niso dobre za družbo v
               celoti, za njeno zdravje, posebej pa ne za mladoletnike. Če želite to, potem povejte,
               da hočete se primerjati z vam tako višje razvitimi deželami tudi v vsem, tudi v
               slabih lastnostih, in da zato želite sprejeti takšno rešitev. Diskusija je pokazala,
               da stroka v Evropi govori, da represija ne pomaga zadosti oziroma da sploh ne pomaga
               in da je treba imeti neke druge metode, in vi hočete stran od tega v seveda biti
               podoben nekemu idealu, pa četudi ta prinaša slabe lastnosti. Hvala.</p>
            </sp>
            <sp who="SDZ4:PečeSašo">

               <speaker>PODPREDSEDNIK SAŠO PEČE:</speaker>

               <p>Hvala. Obrazložitev glasu. Aleš Gulič.</p>
            </sp>
            <sp who="SDZ4:GuličAleš">

               <speaker>ALEŠ GULIČ:</speaker>

               <p>Spoštovani predsedujoči, cenjene kolegice in kolegi, danes se že tretjič oglašam v
               zvezi s tem zakonom. Jaz zakona ne bom podprl zaradi nekaj slabosti, ki so ostale
               tudi po drugem branju in se niso razčistile. To je predvsem tisti del, kjer se meša
               kazenska in zakonodaja, vezana na prekrške, še poseben razlog je pa seveda tale
               zmeda, ki je bila zapisana v zvezi z mladoletniki oziroma z mlajšimi od 16 let in uro
               od polnoči do petih zjutraj. V Sloveniji zakon, ki prepoveduje prodajo pijač, imamo,
               velja za vse mladoletne pod 18 let, 24 ur na dan. Zakaj ga ne izvajamo ali pa zakaj
               ne vemo, ali se izvaja, to je druga stvar, ampak še z novo zmedo tega ne bomo
               naredili. Jaz sem prepričan, da ni bila zmeda pri predlaganju tega amandmaja, samo
               pri glasovanju, ampak je bila že pri nastajanju, že tam se pravzaprav ni vedelo, kaj
               naj se naredi, se je pa dobro slišalo in morda se je zdelo, da bi v primeru Lipa
               lahko nabrali kakšne politične točke. Jutri bo kresna noč, pa vam priporočam
               predlagateljem, da greste v gozd, ujamete kakšno praprotno seme, da boste vedeli, kaj
               ste pravzaprav predlagali, da boste razumeli, vsaj sami sebe.</p>
            </sp>
            <sp who="SDZ4:PečeSašo">

               <speaker>PODPREDSEDNIK SAŠO PEČE:</speaker>

               <p>Hvala. Zadnji na seznamu prijavljenih, dosedaj seveda, poslanec Slavinec. Izvolite.
            </p>
            </sp>
            <sp who="SDZ4:SlavinecMitja">

               <speaker>DR. MITJA SLAVINEC:</speaker>

               <p>Hvala lepa. Tudi sam seveda tega zakona ne mislim podpreti, kot smo že slišali,
               zaradi neizvajanja enega zakona; sedaj naj bi sprejeli drugega, katerega izvajanje bo
               še bolj vprašljivo ali pa še bolj neizvajano ali pa vsaj površno. In zaradi tega tudi
               ne bom podprl, kajti tako zapisan zakon vodi do mnogih čudnih situacij. Recimo nekdo,
               ki od 15. leta naprej lahko že je zaposlen, ne sme pa potem iti na novoletno
               zaključno zabavo, če je pod 16-im letom recimo, čisto eden konkreten primer, ki se
               lahko zgodi.</p>
               <p>Jaz se zavedam, da so zakoni seveda na povprečje pisani, ampak moramo se pa zamisliti
               tudi na takšne posebne primere, ki prav gotovo nekaterim omejujejo ene normalne
               pravice, in ni nujno, če bi oni bili v lokalu, kjer se točijo alkoholne pijače, da bi
               take tudi pili, gre se za njihovo pravico, da se pridružijo določenim aktivnostim, ki
               pač tam nekje potekajo in da sodijo. In prav zaradi takšnih anomalij se mi ta zakon
               ne zdi smiseln in ga tudi ne mislim podpreti in predlagam, da podobno razmislite tudi
               vsi ostali. Hvala lepa.</p>
            </sp>
            <sp who="SDZ4:PečeSašo">

               <speaker>PODPREDSEDNIK SAŠO PEČE:</speaker>

               <p>Hvala. Obrazložitev glasu. Poslanka Marjetka Uhan, izvolite.</p>
            </sp>
            <sp who="SDZ4:UhanMarjetka">

               <speaker>MARJETKA UHAN:</speaker>

               <p>Hvala lepa. Ta zakon bom podprla, ker sem prepričana, da je dober tudi zaradi tega
               člena, ki govori, da otroci, dojenčki, tisti, ki jim namakamo dude v <q>"šnopec"</q> ali pa
               jim dajemo piti šmarnico, sodijo v lokal.</p>
               <p>Jaz mislim kot poslanka Nove Slovenije, da sodijo otroci po polnoči v zavetje
               družine, staršev, skrbnikov, če nimajo staršev, pa skrbnikov. Starši, skrbniki morajo
               vedeti, kaj je delal 12-letni otrok po polnoči zunaj. Za njihovo dobro bi bilo bolj
               prav, da bi vi zagovarjali, da sodijo ne samo domov, ampak v posteljo. Drugi dan je
               šola, drugi dan so obveznosti, če pa so tudi taki primeri, pa naj bodo pod nadzorom
               staršev. Ne morem verjeti, da take neumnosti trosite, pa da ne bo javnost mislila, da
               smo res uzakonili, kaj jaz vem, pornografijo seks pred policajem pred parlamentom. Ne
               govorite neumnosti, pa raje povejte, kaj smo napisali v ta zakon.</p>
            </sp>
            <sp who="SDZ4:PečeSašo">

               <speaker>PODPREDSEDNIK SAŠO PEČE:</speaker>

               <p>Kolega Rezman, prosim vas, če se umirite, vi nimate besede, besedo ima izključno
               gospa Uhan.</p>
            </sp>
            <sp who="SDZ4:UhanMarjetka">

               <speaker>MARJETKA UHAN:</speaker>

               <p>Zakon bom z veseljem podprla tudi v upanju, da bo več reda tudi med mladino.</p>
            </sp>
            <sp who="SDZ4:PečeSašo">

               <speaker>PODPREDSEDNIK SAŠO PEČE:</speaker>

               <p>Hvala vam, poslanka Uhan. Milan Petek, izvolite.</p>
            </sp>
            <sp who="SDZ4:PetekMilan">

               <speaker>MILAN PETEK:</speaker>

               <p>Hvala, podpredsednik. Prav lepo je govoriti in poslušati v tako čebeljem vzdušju, kot
               je danes ob tej razpravi, in prav zanimivo je spoznati, kako nekateri na niti eni
               izmed razprav niso bili, danes pa so vso pamet teh dosedanjih razprav strnili v
               očitke, kot je bil eden izmed poslancev, ampak gremo k zakonu.</p>
               <p>Sam seveda ne bom podprl tega zakona, sam sem v razpravah večkrat povedal zakaj, ne
               bom ponavljal tega, vendar bi rad opozoril na eden detajl, kako pravzaprav tega
               zakona ne bo možno niti kontrolirati niti izvajati. V Mariboru jutri začenjamo Lent
               festival. Mimogrede, pride ga odpret predsednik vlade, premier Janša. Ta Lent ima eno
               dolgo ulico. Na tej dolgi ulici je kup nekih lokalov. Kot zgleda, bomo morali skrbeti
               za red in mir tako, da bodo ti mladi do 16 let lahko hodili po ulici, nekdo bo pa na
               vratih lokalov na tej dolgi ulici moral skrbeti za to, da ne bodo slučajno vstopili v
               katerega od ograjenih prostorov, v katerem točijo alkohol.</p>
               <p>To je, gospodje, fizično nemogoče. To lahko sprejemajo samo tisti, ki so <q>"zaplankani"</q>
               v svoje vasi, v svoja okolja, v katerih se nič ne dogaja.</p>
               <p>Tega ne morejo sprejeti tisti, ki živijo v turističnih krajih, v katerih se življenje
               dogaja ponoči, v katerih je življenje nevezano na domači dom, ampak na zabavo in
               veselje tistih, ki pač znajo umiriti svoje strasti in svoje potrebe po alkoholu, tudi
               v lokalih, v katerih točijo alkohol.</p>
               <p>Zaradi tega je torej zakon poln absurdov. Poleg tistih, ki smo jih že omenili, so ti
               absurdi, ki sem jih ilustriral z dvema primeroma, takšni, da se zakona enostavno ne
               bo moglo izvajati. Zaradi tega mislimo, da je zakon nekonsistenten, ne prinaša
               nikakršnih rešitev, razen da blefirate slovenske volivce, ki jim pač nekateri morate
               s praznimi obljubami in praznimi zagotavljanji, kako boste ustvarili red in mir, to
               sporočati.</p>
               <p>Žal, mislim, da ne boste uspeli. Glasoval bom proti zakonu.</p>
            </sp>
            <sp who="SDZ4:PečeSašo">

               <speaker>PODPREDSEDNIK SAŠO PEČE:</speaker>

               <p>Prehajamo na glasovanje. Glasujemo. Navzočih je 78 poslank in poslancev. Za predlog
               zakona je glasovalo 44, proti 31.</p>
               <p><stage xml:id="Redna-18-2006-06-22.stage21">(Za je glasovalo 44.)</stage> <stage xml:id="Redna-18-2006-06-22.stage22">(Proti 31.)</stage></p>
               <p>Ugotavljam, da je zakon sprejet.</p>
               <p>S tem zaključujem to točko dnevnega reda.</p>
               <p>Nadaljujemo s prekinjeno <title>14. točko dnevnega reda - obravnava predloga zakona o
                  spremembah in dopolnitvah zakona o izobraževanju odraslih.</title>
               </p>
               <p>Prehajamo na <title>tretjo obravnavo</title> predloga zakona v okviru skrajšanega postopka.
               Ker v tretji obravnavi ni bilo možno vlagati amandmajev, prehajamo na odločanje o
               zakonu. Ob tem vas obveščam, da me zakonodajno-pravna služba oziroma vlada nista
               obvestili, da bi bil zakon neusklajen. Glasujemo. Navzočih je 76 poslank in
               poslancev. Za je glasovalo 57, proti 10.</p>
               <p><stage xml:id="Redna-18-2006-06-22.stage23">(Za je glasovalo 57.)</stage> <stage xml:id="Redna-18-2006-06-22.stage24">(Proti 10.)</stage></p>
               <p>Ugotavljam, da je zakon sprejet.</p>
               <p>S tem zaključujem to točko dnevnega reda.</p>
               <p>Nadaljujemo s prekinjeno <title>15. točko dnevnega reda - obravnava predloga zakona o
                  spremembah in dopolnitvah zakona o dohodnini, skrajšani postopek.</title>
               </p>
               <p>Prehajamo na odločanje o naslednjem predlogu sklepa: Predlog zakona o spremembah in
               dopolnitvah zakona o dohodnini ni primeren za nadaljnjo obravnavo. Obrazložitev
               glasu, kolega Cvikl, v imenu poslanske skupine? Izvolite.</p>
            </sp>
            <sp who="SDZ4:CviklMilanMartin">

               <speaker>MAG. MILAN M. CVIKL:</speaker>

               <p>V poslanskem klubu Liberalne demokracije bomo glasovali proti sklepu matičnega
               delovnega telesa. Mislimo, da je zakon primeren za nadaljnjo obravnavo, zato ker na
               predlog državnega sveta z zakonom popravljamo to, kar sta konec leta 2005 uvedla v
               tem zakonu gospod Janša in gospod Bajuk.</p>
               <p>Zakon je namreč ukinil prag za obdavčitev obresti. S 1. januarjem leta 2007 bo velik
               del Slovencev in Slovenk začel plačevati davek na obresti. S 1. decembrom 2008 pa
               bomo na vsakih 5 evrov obresti plačali 1 evro obresti slovenski državi. Mi smo
               povedali, četudi je vladajoča koalicija sama želela v novembru 2005 z amandmajem
               popraviti svojo napako, danes ta zakon zavračata predvsem zato, ker je predlagatelj
               državni svet.</p>
               <p>Državni svet je želel predlagati samo to, da tako kot v vrsti evropskih držav, tudi v
               Sloveniji obstaja prag neobdavčenih obresti v višini malo več kot 1000 evrov. To bi
               bila dobra rešitev. To je rešitev, ki je veljala v zakonodaji, ki je bila sprejeta v
               času prejšnje vlade, pa je s predlogom gospoda Bajuka bila ukinjena. In Slovenci in
               Slovenke bodo ostali zavezanci za plačilo obresti.</p>
               <p>Sicer pravite, da boste to popravljali, ko boste popravljali. Vendar ljudje se pri
               vezavi vlog odločajo na daljše obdobje in obžalujemo, da potem, ko ste odgnali
               nekatere lastnike iz slovenskih bank, sedaj odganjate dolgoročne varčevalce. Vsak
               Slovenec, vsak varčevalec v slovenskih bankah bo, v kolikor boste danes ocenili, da
               zakon ni primeren, ostal zavezanec za plačilo obresti. To je slaba politika.</p>
            </sp>
            <sp who="SDZ4:PečeSašo">

               <speaker>PODPREDSEDNIK SAŠO PEČE:</speaker>

               <p>Hvala. Obrazložitev glasu v imenu poslanske skupine. Kolega Ciril Testen. Izvolite.
            </p>
            </sp>
            <sp who="SDZ4:TestenCiril">

               <speaker>CIRIL TESTEN:</speaker>

               <p>Hvala za besedo. Poglejte, že pri predstavitvi stališča poslanske skupine sem
               povedal, da je po našem mnenju sklep odbora pravilen, predvsem zaradi tega, ker
               obdavčitev obresti nad 300 tisoč, ki je v letu 2005 določeno in tudi 2006 cedularno,
               se pravi 15% obdavčitev, bi bila po prejšnjem zakonu, ki ga je leta 2004 sprejela
               prejšnja vlada pod vodstvom LDS, med 16 in 50%. Se pravi, tisti najnižji sloji bi v
               okviru dohodnine plačali 16, tisti ki imajo pa velike plače, bi plačali lahko tudi
               50% davka na tiste obresti, ki so nad 300 tisoč.</p>
               <p>Zato mi menimo, da je ceduralni način obdavčitev pravi in tak način podpiramo.
               Podpiramo ga pa tudi zaradi tega, ker menimo, da je treba izenačiti vse vrste
               kapitalskih prihodkov pri obdavčevanju.</p>
               <p>Mogoče bi še eno besedo rekel, kar se tiče. Veliko je bilo govora tudi o davku na
               obresti denacionalizacijskih upravičencev. Mi smo pri pripravi proračuna. Bil je
               dosežen kompromis. Prejšnji zakon o denacionalizaciji je, da bi se obresti ne
               obdavčevale. Bilo je nekajkrat sprejeto tudi, da bi se že morala denacionalizacija
               končati. Žal se ni končala. Jaz mislim, da ti upravičenci upravičeno čakajo, da se te
               obresti vsaj v celoti ne bodo obdavčile. Hvala lepa.</p>
            </sp>
            <sp who="SDZ4:PečeSašo">

               <speaker>PODPREDSEDNIK SAŠO PEČE:</speaker>

               <p>Hvala. Kolega Lahovnik, izvolite prosim.</p>
            </sp>
            <sp who="SDZ4:LahovnikMatej">

               <speaker>DR. MATEJ LAHOVNIK:</speaker>

               <p>Hvala lepa. Sam bom glasoval proti sklepu matičnega delovnega telesa. Preprosto zato,
               ker menim, da je bil predlog državnega sveta dober. Menim, da je prag pri obdavčitvi
               obresti smiseln, da je rešitev, ki jo je takrat predlagala Ropova vlada bistveno
               boljša kot ta sedaj, ki jo predlaga vlada gospoda Janše. Preprosto zato, ker imate
               cel kup primerov malih drobnih varčevalcev, kot rečemo, ki varčujejo bodisi za
               starost ali namensko in pri pragu 300.000 tolarjev. Če je obrestna mera 4%, so
               neobdavčene vse vloge do 7,5 milijonov tolarjev. Tiste nad tem pragom pa bile
               obdavčene. Če je obrestna mera 3%, so neobdavčene vse vloge do 10 milijonov tolarjev.
               Se pravi, to je nek prag.</p>
               <p>Drugo dejstvo, zakaj je bil ta predlog državnega zbora, dober, je, da bomo imeli pri
               3% obrestni meri in 2,5% inflaciji bomo imeli sedaj dejansko negativne obrestne mere.
               Realna vrednost denarja se bo zmanjševala, tudi če boste varčevali na bankah. To
               preprosto pokaže izračun, ker ob 2,5% inflaciji boste dejansko pri 3% obrestni meri
               obdavčeni 20% in boste imeli donos 2,4%, kar pomeni, da boste izgubljali s tem, ko
               varčujete. Zato je to, za kar se zavzema ta vlada, slabo.</p>
               <p>Tretja stvar, ki jo pa želim poudariti, je pa zadeva denacionalizacijskih obveznic.
               Še enkrat poudarjam, to ni ideološko vprašanje. Gre za to, da smo vsi državljani v
               enakem položaju. Jaz tega res ne morem razumeti. Zakaj nekomu, ki je dobil vrednostni
               papir s 6% stopnjo donosnosti, kar je za 100% več, kot je donos na bančne vloge,
               zakaj temu ni treba plačevati davkov od obresti in ima 50% olajšavo, vsi ostali
               državljani, ki pa varčujejo na bankah, so pa obdavčeni z 20% stopnjo, pa še nobenega
               praga za obdavčitev ni? Tako, da tukaj mislim, da ta vlada dela veliko napako. Hvala.
            </p>
            </sp>
            <sp who="SDZ4:PečeSašo">

               <speaker>PODPREDSEDNIK SAŠO PEČE:</speaker>

               <p>Hvala. Prehajamo na glasovanje. Glasujemo. Navzočih je 76 poslank in poslancev. Za je
               glasovalo 40, proti 36.</p>
               <p><stage xml:id="Redna-18-2006-06-22.stage25">(Za je glasovalo 40.)</stage> <stage xml:id="Redna-18-2006-06-22.stage26">(Proti 36.)</stage></p>
               <p>Ugotavljam, da je zbor predlagan sklep sprejel, zato je zakonodajni postopek o
               predlogu zakona končan. S tem zaključujem to točko dnevnega reda.</p>
               <p>Nadaljujemo s <title>prekinjeno 16. točko dnevnega reda - obravnava predloga zakona o
                  spremembah in dopolnitvah zakona o visokem šolstvu.</title> Nadaljujemo z drugo
               obravnavo, to je z odločanjem o vloženih amandmajih. K 5. členu imamo dva vložena
               amandmaja. Odločali bomo prvo o amandmaju pod zaporedno številko 1 in sicer amandmaju
               poslanskega kluba Liberalne demokracije. Ob tem vas opozarjam, da v kolikor bo
               amandma sprejet, postane amandma pod zaporedno številko 2 brezpredmeten. Glasujemo.
               Navzočih je 76 poslank in poslancev, za je glasovalo 33, proti 41.</p>
               <p><stage xml:id="Redna-18-2006-06-22.stage27">(Za je glasovalo 33.)</stage> <stage xml:id="Redna-18-2006-06-22.stage28">(Proti 41.)</stage></p>
               <p>Ugotavljam, da amandma ni sprejet.</p>
               <p>Prehajamo na odločanje o amandmaju poslanske skupine Socialnih demokratov k istemu 5.
               členu. Glasujemo. Navzočih je 76 poslank in poslancev, za je glasovalo 28, proti
               41.</p>
               <p><stage xml:id="Redna-18-2006-06-22.stage29">(Za je glasovalo 28.)</stage> <stage xml:id="Redna-18-2006-06-22.stage30">(Proti 41.)</stage></p>
               <p>Ugotavljam, da amandma ni sprejet.</p>
               <p>Prehajamo k 7. členu in na odločanje. Se opravičujem. Prehajamo na odločanje o
               amandmaju poslanske skupine Liberalne demokracije k 6. členu. Glasujemo. Navzočih je
               75 poslank in poslancev, za je glasovalo 33, proti 39.</p>
               <p><stage xml:id="Redna-18-2006-06-22.stage31">(Za je glasovalo 33.)</stage> <stage xml:id="Redna-18-2006-06-22.stage32">(Proti 39.)</stage></p>
               <p>Ugotavljam, da amandma ni sprejet.</p>
               <p>In prehajamo k 7. členu in na odločanje o amandmaju poslanskega kluba Liberalne
               demokracije Slovenije. Glasujemo. Navzočih je 75 poslank in poslancev, za je
               glasovalo 33, 40 proti.</p>
               <p><stage xml:id="Redna-18-2006-06-22.stage33">(Za je glasovalo 33.)</stage> <stage xml:id="Redna-18-2006-06-22.stage34">(Proti 40.)</stage></p>
               <p>Ugotavljam, da amandma ni sprejet.</p>
               <p>Prehajamo k 10. členu in dvema amandmajema. Prvo bomo glasovali oziroma odločali o
               amandmaju poslanske skupine Socialnih demokratov. Ob tem vas seznanjam, da v kolikor
               bo amandma sprejet, postane amandma pod zaporedno številko 2 brezpredmeten.</p>
               <p>Obrazložitev glasu, mag. Potrata. Izvolite, prosim.</p>
            </sp>
            <sp who="SDZ4:PotrataMajda">

               <speaker>MAG. MAJDA POTRATA:</speaker>

               <p>Hvala. Pričakujem, da bo amandma k 10. členu dobil podporo. To pa zaradi tega, ker v
               ničemer ne spreminja sicer tistega, kar je minister za visoko šolstvo napovedoval,
               pripomore pa k večji jasnosti in ne možnosti preinterpretiranja zapisa 10. člena
               novele zakona.</p>
               <p>Naš amandma namreč samo to pravi, da se sredstva za študijsko dejavnost se za prvo in
               drugo diplomsko stopnjo v celoti zagotovijo v državnem proračunu. Sedaj pa piše, da
               se za prvo in drugo stopnjo zagotovijo v državnem proračunu. Menimo, da je s tem
               dopolnilom, da gre za prvo in drugo diplomsko stopnjo in da se zagotovijo v celoti,
               zagotovljeno, da ne bo besedila mogoče interpretirati kako drugače. Hvala.</p>
            </sp>
            <sp who="SDZ4:PečeSašo">

               <speaker>PODPREDSEDNIK SAŠO PEČE:</speaker>

               <p>Hvala vam. Obrazložitev glasu, kolega Gaber. Izvolite.</p>
            </sp>
            <sp who="SDZ4:GaberSlavko">

               <speaker>DR. SLAVKO GABER:</speaker>

               <p>Gospod podpredsednik, v imenu poslanske skupine. Mi bomo podprli to dopolnilo.
               Resnici na ljubo verjamemo, da je prav vseeno, katero od obeh je sprejeto. Se je pa
               dobro zavedati, da je formulacija, tako kot je sedaj zapisana v členu, zelo odprta.
               Sredstva se lahko namenijo za obe stopnji po Bologni, vendar je vprašanje v kakšni
               višini. Mogoče bi bilo člen interpretirati tudi tako, da je zelo poljubna ta višina.
               Tako naše dopolnilo, kot dopolnilo kolegic in kolegov iz Socialdemokratske stranke pa
               jasno pove, da gre za to, kar tudi vi govorite v koaliciji, da nameravate v celoti
               financirati ta študij na obeh stopnjah, glede na to, da bo zakon - predpostavljam -
               sprejet in bo sprejeti tudi 15. člen, ki napotuje vse na to, da študirajo na obeh
               stopnjah, bi prosil, če lahko to v prid jasnosti podprete.</p>
            </sp>
            <sp who="SDZ4:PečeSašo">

               <speaker>PODPREDSEDNIK SAŠO PEČE:</speaker>

               <p>Hvala. Mag. Capuder, izvolite.</p>
            </sp>
            <sp who="SDZ4:CapuderFranc">

               <speaker>MAG. FRANC CAPUDER:</speaker>

               <p>Hvala lepa. V naši poslanski skupini tega dopolnila ne bomo podprli, kajti če si
               preberemo sedanji 10. člen, tako kot je predlagan, piše: <q>"Sredstva za študijsko
               dejavnost se za prvo in drugo stopnjo zagotovijo v državnem proračunu kot skupna
               sredstva za univerzo ali samostojni in tako naprej."</q></p>
               <p>Meni je ta dikcija zelo jasna in ne potrebuje nikakršnega dodatka. Kajti, prepričan
               sem, da si lahko to marsikdo razlaga tudi kot to, da se v to vključuje tudi izredni
               študij in tega pa ne morem podpreti. Hvala lepa.</p>
            </sp>
            <sp who="SDZ4:PečeSašo">

               <speaker>PODPREDSEDNIK SAŠO PEČE:</speaker>

               <p>Hvala vam. In obrazložitev glasu, poslanka Barbara Žgajner Tavš.</p>
            </sp>
            <sp who="SDZ4:ŽgajnerTavšBarbara">

               <speaker>BARBARA ŽGAJNER TAVŠ:</speaker>

               <p>Hvala lepa. No, tudi sama bom podprla amandma. Pa je pravzaprav vseeno katerega, ker
               sta pravzaprav oba amandmaja takšna, ki vodita v bolj jasno dikcijo v okviru tega
               člena.</p>
               <p>Dejstvo je namreč, da je, kot je pred menoj dr. Gaber že dejal, obstoječa dikcija
               preveč odprta. Veste, po izkušnjah preveč odprte dikcije vodijo v anomalije, ki si
               jih vlada ali pa posamezno ministrstvo dovoli v okviru posameznih uredb. Nenazadnje
               ena izmed takšnih uredb, pa mi je žal, da ministra v tem trenutku ni z nami, je
               vladna uredba, sprejeta 5. maja 2006, ko govori o dobesedni degradaciji v okviru
               kvalifikacije, in sicer visokošolskega strokovnega programa iz 7. stopnje v 6.
               stopnjo. To je posledica preveč odprtih in nejasnih dikcij, zato bom sama ta amandma
               podprla.</p>
            </sp>
            <sp who="SDZ4:PečeSašo">

               <speaker>PODPREDSEDNIK SAŠO PEČE:</speaker>

               <p>Hvala. Prehajamo na glasovanje. Torej glasovali bomo prvo o amandmaju poslanske
               skupine Socialnih demokratov k 10. členu. Glasujemo. Navzočih je 77 poslank in
               poslancev, za je glasovalo 36 in 40 proti.</p>
               <p><stage xml:id="Redna-18-2006-06-22.stage35">(Za je glasovalo 36.)</stage> <stage xml:id="Redna-18-2006-06-22.stage36">(Proti je glasovalo 40.)</stage></p>
               <p>Ugotavljam, da amandma ni sprejet.</p>
               <p>In prehajamo na odločanje o amandmaju pod zaporedno številko 2., in sicer amandmaju
               poslanskega kluba Liberalne demokracije Slovenije. Glasujemo. Navzočih je 77 poslank
               in poslancev, za je glasovalo 32, proti 40.</p>
               <p><stage xml:id="Redna-18-2006-06-22.stage37">(Za je glasovalo 32.)</stage> <stage xml:id="Redna-18-2006-06-22.stage38">(Proti je glasovalo 40.)</stage></p>
               <p>Ugotavljam, da amandma ni sprejet. Seznanjam vas, da je amandma k 13. členu postal
               brezpredmeten, ker nismo sprejeli amandmajev k 5., 6. in 7. členu.</p>
               <p>Končali smo z glasovanjem o amandmajih in s tem z drugo obravnavo predloga zakona v
               okviru skrajšanega postopka.</p>
               <p>Ker v drugi obravnavi amandmaji niso bili sprejeti, prehajamo na <title>tretjo obravnavo</title> predloga zakona. V tretji obravnavi amandmajev ni možno vlagati, zato prehajamo
               na odločanje o zakonu v celoti. Ob tem vas obveščam, da me zakonodajno-pravna služba
               in vlada nista obvestili, da bi bil zakon neusklajen.</p>
               <p>Torej, glasujemo o zakonu v celoti. Pred tem pa obrazložitev glasu. Kolega Bevk,
               izvolite.</p>
            </sp>
            <sp who="SDZ4:BevkSamo">

               <speaker>SAMO BEVK:</speaker>

               <p>Hvala lepa za besedo, gospod podpredsednik! Spoštovani zbor! Ta seja državnega zbora
               se bo v slovensko parlamentarno zgodovino zapisala kot seja, ki je izrazito
               nastrojena zoper študentsko organizacijo oziroma - lahko rečemo bolje - zoper
               študentsko generacijo.</p>
               <p>Že v ponedeljek je vladna koalicija spremenila postopkovno odločitev kolegija
               državnega zbora v zvezi z dvema zakonoma, ki prav tako zadevata boljše pogoje študija
               in študentov na visokih šolah in univerzah.</p>
               <p>No, včeraj smo bili priče povsem nepotrebni omejitvi študentskega dela, ki marsikomu
               od študentov omogoča šolanje in preživetje. Danes je na vrsti novela zakona o visokem
               šolstvu, ki praktično ni usklajena z nobenim od glavnih partnerjev v visokem šolstvu
               niti s študentsko organizacijo. Ob tem zakonu pa je spodrsnilo tudi Partnerstvu za
               razvoj.</p>
               <p>Po prekinjenem dialogu med vlado in študentsko organizacijo so dogajanja v Državnem
               zboru Republike Slovenije z vztrajanjem vlade slaba popotnica za prihodnost naših
               šolajočih se generacij, zato bom seveda glasoval proti zakonu. Hvala lepa.</p>
            </sp>
            <sp who="SDZ4:PečeSašo">

               <speaker>PODPREDSEDNIK SAŠO PEČE:</speaker>

               <p>Hvala vam. Obrazložitev glasu, poslanec Slavko Gaber, v imenu?</p>
            </sp>
            <sp who="SDZ4:GaberSlavko">

               <speaker>DR. SLAVKO GABER:</speaker>

               <p>Svojem.</p>
            </sp>
            <sp who="SDZ4:PečeSašo">

               <speaker>PODPREDSEDNIK SAŠO PEČE:</speaker>

               <p>Izvolite, prosim.</p>
            </sp>
            <sp who="SDZ4:GaberSlavko">

               <speaker>DR. SLAVKO GABER:</speaker>

               <p>Spoštovane kolegice in kolegi! Sprejemamo zelo pomemben zakon. Kot je rekel že kolega
               Samo Bevk, je tako z lune vidno, kako je neusklajen in kako so vprašanja, ki jih
               urejamo s tem zakonom, zelo resna, da je daleč najbolje za ta zakon, če obstane na
               tej točki in ni potrjen. Najbolje je za zelo različne dele populacije v tej državi.
               Zakon ima namreč v 15. členu nepovratno klavzulo. Ni ga mogoče popravljati. Če ne bo
               sprejet, ne bo nobene škode. Agencijo in celoten sistem zagotavljanja in
               vzpostavljanja kakovosti v visokem šolstvu je mogoče vzpostaviti po starem zakonu.
               Medtem ko pa smo daleč od tega, da bi vedeli, kako natančno urediti sopostavljanje
               starih in novih naslovov, in zato, ker ne vemo, kako bi to naredili, pač delamo z
               zakonom. To je zelo priročno, pa vse prej kot pametno ravnanje.</p>
            </sp>
            <sp who="SDZ4:PečeSašo">

               <speaker>PODPREDSEDNIK SAŠO PEČE:</speaker>

               <p>Hvala. Proceduralno, Barbara Žgajner Tavš, izvolite.</p>
            </sp>
            <sp who="SDZ4:ŽgajnerTavšBarbara">

               <speaker>BARBARA ŽGAJNER TAVŠ:</speaker>

               <p>Hvala lepa za besedo, spoštovani predsedujoči! Jaz moram povedati, da pogrešam
               prisotnost ministra na sami seji ali pa predstavnika ministrstva. Tekom same razprave
               oziroma konkretno, ko smo prešli na točko glasovanje, se je pojavil neki novi moment
               oziroma želela bi pojasnitev.</p>
               <p>Ker sem čakala, iskala tudi v sobi državnega zbora, ki je rezervirana za predstavnike
               vlade, ministra, pa žal nisem prišla oziroma sem prišla na zaklenjena vrata, bi
               želela 10 minut odmora in v tem času tudi prisotnost ministra, če je mogoče, ali pa
               predstavnika ministrstva, da se pojasnijo določena vprašanja oziroma odgovori na
               vprašanja glede na to, da odločamo o zakonu v tretji obravnavi.</p>
            </sp>
            <sp who="SDZ4:PečeSašo">

               <speaker>PODPREDSEDNIK SAŠO PEČE:</speaker>

               <p>Žal vam tu ne morem ugoditi. Po poslovniku državnega zbora minister oziroma
               predstavnik vlade v okviru glasovanj ne more razpravljati, zato je njegova prisotnost
               tu lahko izključno vizualna, ne more pa biti avdio. Še kdo? Obrazložitev glasu. Ne.
               Izvolite, proceduralno.</p>
            </sp>
            <sp who="SDZ4:ŽgajnerTavšBarbara">

               <speaker>BARBARA ŽGAJNER TAVŠ:</speaker>

               <p>Hvala lepa. Dala bom pač obrazložitev glasu in sicer negativno, žal. Bi pa vseeno
               želela pojasnilo ministra. Ni nujno na sami seji. Konkretno gre za vprašanje, ki je
               odvisno od tega, kako bomo v Slovenski nacionalni stranki glasovali. Ni nujno, da
               dobimo odgovor na vprašanje na sami seji, lahko tudi mimo mikrofona, če razumete, kaj
               hočem reči. Če ne dobim pojasnila ministra, bom pač glasovala proti zakonu.</p>
            </sp>
            <sp who="SDZ4:PečeSašo">

               <speaker>PODPREDSEDNIK SAŠO PEČE:</speaker>

               <p>Hvala. Prehajamo na glasovanje. Glasujemo o zakonu. Glasujemo. Navzočih je 75 poslank
               in poslancev. Za je glasovalo 43, proti 24.</p>
               <p><stage xml:id="Redna-18-2006-06-22.stage39">(Za je glasovalo 43.)</stage> <stage xml:id="Redna-18-2006-06-22.stage40">(Proti 24.)</stage></p>
               <p>Ugotavljam, da je zakon sprejet in s tem zaključujem to točko dnevnega reda.</p>
               <p>Prehajamo na nadaljevanje <title>prekinjene 19. točke dnevnega reda - obravnava predloga
                  zakona o spremembah in dopolnitvah zakona o izvršbi in zavarovanju.</title> Prehajamo
               na tretjo obravnavo predloga zakona. Ker v tretji obravnavi ni bilo možno vlagati
               amandmaja, prehajamo na odločanje o zakonu. Ob tem vas prav tako obveščam, da me
               zakonodajno-pravna služba in vlada nista obvestili, da bi bil zakon neusklajen.
               Glasujemo o zakonu. Navzočih je 74 poslank in poslancev. Za je glasovalo 72, proti
               nihče.</p>
               <p><stage xml:id="Redna-18-2006-06-22.stage41">(Za je glasovalo 72.)</stage> <stage xml:id="Redna-18-2006-06-22.stage42">(Nihče proti.)</stage></p>
               <p>Ugotavljam, da je zakon sprejet.</p>
               <p>S tem zaključujem to točko dnevnega reda.</p>
               <p>Prehajamo na <title>20A. TOČKO DNEVNEGA REDA - OBRAVNAVA PREDLOGA ZAKONA O DOPOLNITVAH
                  PREDLOGA ZAKONA O NADZORU DRŽAVNE MEJE - NUJNI POSTOPEK.</title> Predlog zakona je v
               obravnavo zboru predložila vlada Republike Slovenije, zato besedo dajem predstavniku
               vlade za dodatno obrazložitev. Izvolite, prosim.</p>
            </sp>
            <sp who="SDZ4:ZinrajhZvonko">

               <speaker>MAG. ZVONKO ZINRAJH:</speaker>

               <p>Dober dan še enkrat. Hvala za besedo, gospod podpredsednik. Spoštovane poslanke,
               poslanci, spoštovani kolega! Z dopolnitvami zakona o nadzoru državne meje bomo dobili
               ustrezno pravno podlago za zapiranje mejnih prometnih komunikacij.</p>
            </sp>
            <sp who="SDZ4:PečeSašo">

               <speaker>PODPREDSEDNIK SAŠO PEČE:</speaker>

               <p>Dovolite prosim, da posežem notri. Prosim tiste poslanke oziroma poslanke, ki jih
               tematika ne zanima, da zapustijo dvorano in pustijo predstavniku vlade, da poda
               osnovno obrazložitev. Nadaljujte, prosim.</p>
            </sp>
            <sp who="SDZ4:ZinrajhZvonko">

               <speaker>MAG. ZVONKO ZINRAJH:</speaker>

               <p>Hvala lepa. Mejne prometne komunikacije so tiste nekategorizirane ceste in poti, ki
               potekajo preko mejne črte s sosednjo Hrvaško in na katerih ni mejnih prehodov. Te
               komunikacije se bodo zapirale, na primer s fizičnimi zaporami ali z nasutjem gramoza
               ali z drugo prepreko. Zapiranje mejnih prometnih komunikacij predstavlja enega izmed
               načinov varovanja državne meje in s tem preprečevanja nedovoljenih migracij in druge
               čezmejne kriminalitete, na primer tihotapljenje prepovedanih predmetov čez državno
               mejo.</p>
               <p>Zato vlada predlaga dopolnitev zakona o nadzoru državne meje. Zagotavljanje
               učinkovitega nadzora državne meje je namreč ena izmed obveznosti Republike Slovenije
               kot članice Evropske unije, ki jo mora izpolnjevati, če želi postati tudi del
               schengenskega območja. Predlagani zakon ureja tudi ustrezno pravno ureditev statusa
               zemljišč, na katerih bodo postavljene zapornice ali druge ovire za zapiranje mejnih
               prometnih komunikacij na državni meji. Seznam lokacij oziroma zemljišč, kjer se bodo
               postavljale prepreke, bo na predlog ekspertne delovne skupine določila vlada
               Republike Slovenije. Predlagani zakon predvideva, da se bodo z lastniki zemljišč, še
               preden se bo začelo z izvedbo del, sklenile služnostne pogodbe v skladu s predpisi,
               ki urejajo stvarno-pravna razmerja tudi v skladu s predpisi, ki urejajo razlastitev
               in omejitev lastninske pravice. S sklenitvijo služnostnih pogodb pa se bo zagotovila
               tudi podlaga za izvedbo samih del, o katerih sem uvodoma govoril. Hvala za pozornost.
            </p>
            </sp>
            <sp who="SDZ4:PečeSašo">

               <speaker>PODPREDSEDNIK SAŠO PEČE:</speaker>

               <p>Hvala vam. Predlog zakona je obravnaval odbor za notranjo politiko, javno upravo in
               pravosodje kot matično delovno telo. Sledi predstavitev stališč poslanskih skupin.
               Poslanski kolega Anton Kokalj bo prestavil stališče poslanske skupine Nove Slovenije.
               Izvolite, prosim.</p>
            </sp>
            <sp who="SDZ4:KokaljAnton">

               <speaker>ANTON KOKALJ:</speaker>

               <p>Zelo na kratko. Glede na to, da smo z vstopom v Evropsko unijo zavezani k spoštovanju
               schengenskega pravnega reda, da se na to resno pripravljamo in da je ta zakon samo
               del priprav na sprejem tega schengenskega pravnega reda s konkretnim urejanjem
               prometnih komunikacij na meji s Hrvaško, poslanska skupina Nove Slovenije tak zakon
               podpira.</p>
            </sp>
            <sp who="SDZ4:PečeSašo">

               <speaker>PODPREDSEDNIK SAŠO PEČE:</speaker>

               <p>Hvala. Poslanec Franc Kangler bo predstavil stališče poslanske skupine Slovenske
               ljudske stranke. Izvolite.</p>
            </sp>
            <sp who="SDZ4:KanglerFranc">

               <speaker>FRANC KANGLER:</speaker>

               <p>Hvala za besedo. Pri sprejemu zakona o nadzoru državne meje sprejemamo po nujnem
               postopku. Sprememba se nanaša predvsem na ureditev tistih prometnih komunikacijskih
               sistemov na meji z Republiko Hrvaško, ki niso v funkciji čezmejnega prometa.
               Sprejemanje zakona je potrebno za izpolnjevanje vseh pogojev oziroma nadstandardov
               schengenskega nadzora zunaj meje Evropske unije. Seveda pa za spremembo govori tudi
               vsebinsko dejstvo, da je v tem trenutku nadzor nad nedovoljenimi prehodi zelo
               zahteven, saj je na meji med Republiko Slovenijo in Hrvaško zelo veliko prometnih
               povezav, vse pa niso namenjene čezmejnemu prometu.</p>
               <p>Predlaganje zakona po mnenju poslanske skupine SLS da se na ustrezen način ureja tudi
               ostala vprašanja povezana s postavljenimi zaporami zlasti pristojni organi in
               ureditev lastninsko pravnih vprašanj lastnikov zemljišč. Omenjeni predlog zakona bomo
               podprli v poslanski skupini Slovenske ljudske stranke.</p>
            </sp>
            <sp who="SDZ4:PečeSašo">

               <speaker>PODPREDSEDNIK SAŠO PEČE:</speaker>

               <p>Hvala. Stališče poslanske skupine DeSUS bo predstavil poslanec Vili Rezman.
               Izvolite.</p>
            </sp>
            <sp who="SDZ4:RezmanVili">

               <speaker>VILI REZMAN:</speaker>

               <p>Hvala lepa. Zakon o nadzoru državne meje je kratek, ima tri člene. V teh členih
               govori o mejnih prometnih komunikacijah, po domače, zapornicah, ki niso v funkciji
               čezmejnega prometa.</p>
               <p>Veljal bo. Omejitve namreč, za vse, za polnoletne, za mladoletne, za tiste, ki so s
               spremstvom ali brez spremstva, za tiste, ki imajo v žepu kanglico s šnopcem in tiste
               brez. Zato ga bo DeSUS podprl.</p>
            </sp>
            <sp who="SDZ4:PečeSašo">

               <speaker>PODPREDSEDNIK SAŠO PEČE:</speaker>

               <p>Hvala. In sledi še predstavitev stališča poslanske skupine SDS poslanskega kolega
               Dimitrija Kovačiča, da predstavi stališče. Izvolite, prosim.</p>
            </sp>
            <sp who="SDZ4:KovačičDimitrij">

               <speaker>DIMITRIJ KOVAČIČ:</speaker>

               <p>Hvala lepa, gospod podpredsednik. Kolegice, kolegi. V poslanski skupini Slovenske
               demokratske stranke podpiramo predlagane spremembe in dopolnitve zakona o nadzoru
               državne meje. V predlogu zakona gre sicer za manjše spremembe, ki pa so nujno
               potrebne zaradi izpolnitve ene izmed obveznosti iz izvedbenega načrta za uveljavitev
               schengenskih standardov nadzora bodoče zunanje meje Evropske unije.</p>
               <p>Ta izvedbeni načrt predstavlja operativni program ukrepov, ki jih mora Republika
               Slovenija uresničiti za popolno uveljavitev schengenskega pravnega reda in tehničnih
               standardov za nadzor zunanje meje. Letos se bo ugotavljalo, kako se uveljavljajo
               schengenski standardi v novih državah članicah Evropske unije. Ugotavljalo se bo,
               kakšna je učinkovitost varovanja zunanje meje med Republiko Slovenijo in Hrvaško.
               Zaradi nekdanjega skupnega življenja v eni državi so na meji med Republiko Slovenijo
               in Hrvaško nastale prometne komunikacije, ki so potekale z ozemlja ene na ozemlje
               druge republike zaradi potreb lokalnega prebivalstva. Seveda je to stanje potrebno
               sedaj dokončno urediti v skladu s standardi in tudi na življenjski način. V poslanski
               skupini Slovenske demokratske stranke se zavedamo, da je zunanje meje Evropske unije,
               torej tiste, ki mejijo na tretje države, potrebno posebej varovati in preprečevati
               razne ilegalne prehode ter drug kriminal, ki se lahko tam dogaja.</p>
               <p>Je pa tudi res, da je zaradi zgodovinskih okoliščin prav meja med Republiko Slovenijo
               in Hrvaško nekaj posebnega, saj ljudje živijo in delajo ob meji tako na eni kot tudi
               na drugi strani. Zato moramo mejna vprašanja številnih prometnih komunikacij med
               državama urediti, kar se da življenjsko in v prid dobrih medsosedskih odnosov. Hkrati
               pa moramo v celoti izpolniti obveze, ki jih od nas zahtevajo predpisi Evropske unije,
               ki se nanašajo na izpolnjevanje schengenskih standardov. Zato bomo poslanci Slovenske
               demokratske stranke predlagani zakon podprli. Hvala.</p>
            </sp>
            <sp who="SDZ4:PečeSašo">

               <speaker>PODPREDSEDNIK SAŠO PEČE:</speaker>

               <p>Hvala. S tem smo končali s predstavitvijo stališč poslanskih skupin. Torej, prehajamo
               na drugo obravnavo predloga zakona. Ker k dopolnjenem predlogu zakona ni bil vložen
               noben amandma, ni možna razprava o členih. Zato razpravo zaključujem in s tem tudi
               drugo obravnavo predloga zakona. Prehajamo na <title>tretjo obravnavo</title> predloga
               zakona. Ker v tretji obravnavi ni možno vlagati amandmajev, prehajamo na odločanje o
               zakonu v celoti. Ob tem vas obveščam, da me tudi v okviru te točke zakonodajno-pravna
               služba in vlada nista obvestili, da bi bil zakon neusklajen.</p>
               <p>Prehajamo na glasovanje o zakonu v celoti. Obrazložitev glasu. Kolega Trofenik,
               izvolite.</p>
            </sp>
            <sp who="SDZ4:TrofenikVili">

               <speaker>VILI TROFENIK:</speaker>

               <p>Hvala za besedo. Ker pač procedura ne omogoča razprave, mi ne ostane drugega, kot da
               v obrazložitvi glasu povem, da zadeva ni tako enostavna, kot zgleda.</p>
               <p>Ta zakon bo nekatere močno prizadel. In zelo negativno sem presenečen, kako
               <q>"šlampasto"</q> je napisana definicija, ker mejna prometna komunikacija je
               nekategorizirana cesta in podobno. Zelo zanimivo bo videti, kako bo izvršna oblast
               reagirala, ko bo morala postaviti zapornice na javnih kategoriziranih poteh. Seznam
               predvidenih zapornic je sestavljen. Nekateri naši državljani bodo morali odklepati
               tudi po dve zapornici vsak dan na poti do lastnih domov, in to na javnih
               kategoriziranih poteh.</p>
               <p>Razumem, da predlagatelj išče pravno podlago za čim elegantnejšo postavitev zapornic.
               Vendar opozarjam, da bo iz tega nastalo cel kup problemov, ki bodo korenito posegli v
               kvaliteto življenja za posamezne naše državljane ob meji, in da definicija 12. točke
               ne bo vzdržala.</p>
               <p>Zato seveda zakona ne bom podprl, še zlasti, ker so tako navedbe finančnih posledic
               kot tudi nekateri cilji mimo realnosti, ker bodo samo stroški služnostni pomemben
               strošek. Navedba o finančnih posledicah je neodgovorna in neresna pri navajanju tako
               resnega zakona. Seveda je na koncu možno ugotoviti, da so naše obljube ob uveljavitvi
               SOPS-a in dejanski uveljavitvi schengenskih kriterijev prišle v močno kolizijo
               oziroma smo ljudi v preteklosti zavajali. Zato bom glasoval proti.</p>
            </sp>
            <sp who="SDZ4:PečeSašo">

               <speaker>PODPREDSEDNIK SAŠO PEČE:</speaker>

               <p>Kolega Trofenik, vsak kvalificiran predlagatelj, med njimi tudi poslanske skupine so
               imele možnost amandmirati zakon v drugi obravnavi. Te pravice nihče ni jemal ne
               poslanskim skupinam ne državnemu zboru, s tem pa tudi ne pravice do spreminjanja
               zakona. Kolega Rezman, izvolite.</p>
            </sp>
            <sp who="SDZ4:RezmanVili">

               <speaker>VILI REZMAN:</speaker>

               <p>Rad bi povedal, da bom ponovno podprl vlado. Podprl jo bom zavoljo tega, ker je
               predlagala zakon, katerega omejitve bodo veljale pred 24.00 uro in po 24.00 uri in
               nikogar ne bo diskriminiral. In ker je vlada tako nediskriminatoren zakon predlagala,
               ga bom podprl.</p>
            </sp>
            <sp who="SDZ4:PečeSašo">

               <speaker>PODPREDSEDNIK SAŠO PEČE:</speaker>

               <p>Hvala. Kolega Sok, obrazložitev glasu, izvolite.</p>
            </sp>
            <sp who="SDZ4:SokAlojz">

               <speaker>ALOJZ SOK:</speaker>

               <p>Hvala lepa. V imenu poslanske skupine bi želel besedo. Torej, v Novi Sloveniji bomo
               ta zakon podprli, čeprav se zavedamo teh problemov, na katere je opozoril poslanski
               kolega Trofenik. Ker tudi sam prihajam z območja ob meji, tudi sam vem, da bo ta
               zakon s sabo prinesel mnoge težave.</p>
               <p>Vendar se sprašujem, ali v tem trenutku Slovenija lahko ravna drugače. Se pravi, na
               vladajoči koaliciji je, da ta zakon sprejme. Poslanci opozicije lahko mirno glasujejo
               proti in se s tem tudi pridobi kakšna boniteta. Ampak to ni rešitev. To hočem
               povedati.</p>
               <p>Že večkrat smo opozorili, in mislim, da bi tu tudi predstavniki vlade morali
               zagotoviti dodatna sredstva, da se rešijo problemi v tistih občinah, kjer ti problemi
               obstajajo. In občina Ormož, iz katere midva prihajava, je ena teh občin, ki imajo na
               tem področju težave. Res je, da bodo nekateri morali zaradi postavitve zapornic -
               tudi dveh zapornic, namreč, ko gredo iz Slovenije v Hrvaško in potem nazaj iz Hrvaške
               v Slovenijo - kar dvakrat odpirati in zapirati te zapornice. Taka rešitev je seveda
               za nas nesprejemljiva. Zato bomo mi zahtevali, da se ti problemi posamezni, ki
               obstajajo, rešijo. Rešijo pa se lahko seveda tako, da se do teh domačij zgradi neka
               dodatna cesta. Jaz vas kot predstavnika vlade iz tega mesta na to opozarjam.
               Predlagam in zahtevam, da se pristopi k temu problemu in da se ta problem na takšen
               način razreši. Da se zagotovijo sredstva. Seveda mimo občine ne bo šlo. Očina mora
               pri tem sodelovati.</p>
               <p>Nekatere občine so v preteklosti te probleme tudi razrešile. Sam poznam, da so
               nekatere občine te probleme razrešile. Vse pa ne. Očitno je, da se tudi občine niso
               zavedale, da bo do tega prišlo in tega niso na primeren način reševale. S tem bi rad
               zaključil. Zavedajoč se tega problema kljub temu povedal, da pač nam drugo ne
               preostane, kot da za ta zakon glasujemo. Hvala lepa.</p>
            </sp>
            <sp who="SDZ4:PečeSašo">

               <speaker>PODPREDSEDNIK SAŠO PEČE:</speaker>

               <p>Hvala. Obrazložitev glasovanja v imenu poslanske skupine Zmago Jelinčič Plemeniti.
               Izvolite.</p>
            </sp>
            <sp who="SDZ4:JelinčičPlemenitiZmago">

               <speaker>ZMAGO JELINČIČ PLEMENITI:</speaker>

               <p>Dejstvo je, da smo se odločili za schengenski režim, ko smo vstopili v Evropsko
               unijo. Zdaj je pač treba to zadevo spoštovati. Meja je tako ali tako. Sploh ta meja
               napram Hrvaški je tako ali tako izredno porozna in odprta za vse mogoče šverce, za
               vse mogoče transporte drog, eksploziva, orožja in vsega podobnega.</p>
               <p>Zato je skrajni čas, da se ta meja kontrolira in da se kontrolirajo tudi ti prehodi.
               Mislim, da zakon sploh ni tako rigorozen. Mislim, da bi bilo bolj pametno, če bi bil
               še bolj rigorozen. Konec koncev, da bi meddržavne oziroma mednarodne prehode, ki jih
               imamo zdaj s sosednjo Hrvaško celo vrsto, da bi jih razen treh lahko pravzaprav vse
               spremenili zgolj v meddržavne. Ne pa, da nam tisti, ki gredo na Hrvaško na počitnice,
               pravzaprav Slovenijo zasvinjajo, potem pa denar trošijo na Hrvaškem. Mislim, da bi
               bilo to še bolj potrebno zaostriti.</p>
               <p>Zagotovo se pa tukaj odpira en segment, ki ga mora slovenska država rešiti. In sicer
               omogočiti transportne poti na slovenski strani med določenimi kmetijami, ki morajo
               zdaj, da pridejo v Slovenijo ali da pridejo do soseda, prečkati slovensko-hrvaško
               mejo enkrat, dvakrat ali pa tudi večkrat. To je tisto, kar mora rešiti slovenska
               država. Drugače pa bomo zakon absolutno podprli. Če bo še kdaj zakon, ki bo še bolj
               zategnil te zadeve, bomo z veseljem glasovali za. Hvala.</p>
            </sp>
            <sp who="SDZ4:PečeSašo">

               <speaker>PODPREDSEDNIK SAŠO PEČE:</speaker>

               <p>Kolega Trofenik, vi ste že dali obrazložitev v svojem imenu in vam seveda enkrat še
               ne morem dati, razen če ste si premislili. Torej, prehajamo na glasovanje.</p>
               <p>Poglejte, kolega Trofenik, dolgo ste že v parlamentu tako kot mi vsi v temu mandatu.
               Veste, da se lahko da prvo stališče poslanske skupine in šele nato v lastnem imenu.
               Tokrat ne bomo spreminjali prakse, kot je tudi do zdaj nismo. Zato vam ne dam besede.
               Nadaljujemo s stališči. Kolega Gantar, izvolite.</p>
            </sp>
            <sp who="SDZ4:GantarPavel">

               <speaker>DR. PAVEL GANTAR:</speaker>

               <p>Hvala, gospod predsednik. Nemara je res prav, da se najprej predstavlja stališče
               poslanskih skupin. Vendar to ni bilo vedno pravilo in postavljeno kot pravilo. Če smo
               pooblastili našega poslanca Trofenika, da poleg svojega stališča predstavi tudi
               stališče poslanske skupine, mu prosim to dovolite. Hvala.</p>
            </sp>
            <sp who="SDZ4:PečeSašo">

               <speaker>PODPREDSEDNIK SAŠO PEČE:</speaker>

               <p>Poglejte, sedaj pa še posebej tega ne morem, ker ste vi izkoristili institut
               obrazložitve poslanske skupine, zato sem vam dal tudi namenjen čas tako, da sedaj mi
               je tudi z druge strani žal. Prehajamo na glasovanje. Kolega Ljubo Germič, v svojem
               imenu. Izvolite.</p>
            </sp>
            <sp who="SDZ4:GermičLjubo">

               <speaker>LJUBO GERMIČ:</speaker>

               <p>Proceduralno, gospod predsedujoči. Poglejte, prej ste bili, ko ste vodil sejo, pri
               eni izmed točk zelo širok in dovolili razpravo po oceni, da gre za zelo pomembno
               temo. Mislim, da sedaj obravnavamo predlog zakona o dopolnitvi zakona o nadzoru
               državne meje. Zdi se mi - gospod predsedujoči - da bi lahko na enaki način ocenili,
               da gre za zelo pomembno vprašanje in da bi lahko poslansko skupino LDS imela
               priložnost, da predstavi svoje stališče.</p>
            </sp>
            <sp who="SDZ4:PečeSašo">

               <speaker>PODPREDSEDNIK SAŠO PEČE:</speaker>

               <p>Kolega Germič, poglejte. Iskreno mi je žal, ampak opcijo instituta obrazložitve glasu
               v imenu poslanske skupine je pred vami izkoristil vaš poslanski kolega Pavle Gantar.
               Če on tega ne bi naredil, dobil je tudi 3 minut. Veste, da je 3 minute več kot 2
               minuti, kolikor je namenjeno za obrazložitev poslančevega glasu. Prehajamo na
               odločanje o zakonu. Kolega Cvikl, želite?</p>
            </sp>
            <sp who="SDZ4:CviklMilanMartin">

               <speaker>MAG. MILAN M. CVIKL:</speaker>

               <p>Obrazložitev glasu v svojem imenu.</p>
            </sp>
            <sp who="SDZ4:PečeSašo">

               <speaker>PODPREDSEDNIK SAŠO PEČE:</speaker>

               <p>Seveda.</p>
            </sp>
            <sp who="SDZ4:CviklMilanMartin">

               <speaker>MAG. MILAN M. CVIKL:</speaker>

               <p>Jaz to, kar počnete, sicer ne odobravam, gospod predsedujoči, ker nikjer v poslovniku
               ne piše, katero mnenje je prej. Ampak, dovolite, bom povedal svoje mnenje.</p>
            </sp>
            <sp who="SDZ4:PečeSašo">

               <speaker>PODPREDSEDNIK SAŠO PEČE:</speaker>

               <p>Boste dali obrazložitev? Prosim.</p>
            </sp>
            <sp who="SDZ4:CviklMilanMartin">

               <speaker>MAG. MILAN M. CVIKL:</speaker>

               <p>Jaz mislim, da bi veljalo, da bi še kdo pogledal in obrazložil glas v svojem imenu,
               ker je to edina možnost, ki je bila dana, potem ko se je vlada Republike Slovenije
               odločila, da bo ta zakon pripeljala v državni zbor po nujnem postopku. Vzrok za to je
               zelo enostaven.</p>
               <p>Z nekaterimi takratnimi poslanci smo se sprehajali po meji ali pa ob meji, na katero
               bo ta odločitev zelo pomembno vplivala. Meni je žal seveda, da ob primoprodaji med
               staro in novo vlado gospod, sedaj že bivši državni sekretar, Marcel Koprol ni
               razumel, da je vprašanje schengenske meje in pa vzpostavljanje notranjih koordinacij
               med ministrstvi v zvezi s schengensko mejo eno bolj pomembnejših vprašanj. Mimogrede,
               zaradi tega ne bomo konec leta 2006, ampak mogoče konec 2007 ali pa 2008 prevzeli
               schengenski red.</p>
               <p>Vi ste danes prinesli zakon po nujnem postopku, s katerim pravzaprav uvajate precej
               novosti. Ni bilo ne dovolj časa za predložitev vseh utemeljitev. Vidite, kdaj o njem
               danes razpravljamo. Sam ne bom podprl zakona, zato ker mislim, da zakon ustvarja več
               problemov na meji. Vprašljivo je, kako je skladen z zakonom o maloobmejnem sporazumu.
               Menim, da vlada Republike Slovenije, govorimo o službi vlade, o ministrstvu za
               notranje zadeve, ministru za zunanje zadeve, pri tem zakonu ni odigrala tiste vloge,
               ki bi jo morala. To pa je najti za teren, za ljudi, ki živijo ob meji, najprimernejšo
               rešitev. Ta zakon bo seveda ustvarjal več problemov, kot jih skuša rešiti.</p>
            </sp>
            <sp who="SDZ4:PečeSašo">

               <speaker>PODPREDSEDNIK SAŠO PEČE:</speaker>

               <p>Ker ne bi rad, da bi se razšli v nesporazumu. Spoštovane kolegice in kolegi iz
               Liberalne demokracije! Zakon je bil odprt v drugi obravnavi. Čas za razpravo je
               potekel, 10 poslancev v drugi obravnavi bi lahko vložilo amandma na 1. ali 2. člen in
               s tem odprlo debato. Enako bi se lahko zgodilo v tretji obravnavi s kvalificiranim
               predlagateljem, poslansko skupino. Ne izkoriščajte poslovnika in ne izkoriščajte
               obrazložitve glasu, da sprašujete vlado Republike Slovenije, če ste zamudili
               priložnost tekom razprave. To ni korektno, s tega mesta moram stopiti v bran vladi do
               vlade Republike Slovenije.</p>
               <p>Kolega Rop, obrazložitev glasu. Izvolite.</p>
            </sp>
            <sp who="SDZ4:RopAnton">

               <speaker>MAG. ANTON ROP:</speaker>

               <p>Gospod predsedujoči, poslanke in poslanci! Meni je zelo žal, da prehaja do takšnih
               zapletov. Mislim da, če bi bilo malo več strpnosti, morda tudi korektnosti, tudi
               elastičnosti, bi mi bistveno lažje peljali te seje in včeraj in tudi danes. Tako da,
               meni potem in poslanskemu klubu kar se je zgodilo, prav nič drugega ne preostane in
               mi je zelo žal, da bom sedaj to zahteval, da zahtevam 15 minut pavze, da se
               posvetujemo v poslanskem klubu.</p>
            </sp>
            <sp who="SDZ4:PečeSašo">

               <speaker>PODPREDSEDNIK SAŠO PEČE:</speaker>

               <p>Kolega Rop, to je seveda vaša odločitev in pa vaša pravica. Nadaljevali bomo z
               obrazložitvijo glasu, ker po pavzi več te možnosti ne bom dopuščal. Kolega Slavinec,
               izvolite.</p>
            </sp>
            <sp who="SDZ4:SlavinecMitja">

               <speaker>DR. MITJA SLAVINEC:</speaker>

               <p>Prej sem se proceduralno prijavil k besedi, če lahko prosim. Ne, jaz sem roko
               dvignil, pa nisem še imel priložnosti povedati.</p>
            </sp>
            <sp who="SDZ4:PečeSašo">

               <speaker>PODPREDSEDNIK SAŠO PEČE:</speaker>

               <p>Pred vami je bil vaš poslanski kolega Tone Rop.</p>
            </sp>
            <sp who="SDZ4:SlavinecMitja">

               <speaker>DR. MITJA SLAVINEC:</speaker>

               <p>Prej sem dvignil roko. Samo želim pojasniti, zaradi česar sem dvignil roko. Hotel sem
               se prijaviti proceduralno, da preberem 72. člen poslovnika, v katerem piše:
               <q>"Predstavnik poslanske skupine lahko pred končanim glasovanjem - poudarjam - pred
               končanim glasovanjem o predlogu odločitve, obrazloži glasovanje poslanske skupine.
               Njegov govor lahko traja največ tri minute. Druga točka. Poslanec ima pravico pred
               končanim glasovanjem o predlogu odločitve obrazložiti svoj glas. Njegov govor lahko
               traja največ 2 minuti."</q></p>
               <p>Torej, nikjer eksplicitno ne piše, kakšen mora biti vrsti red obrazložitve enega in
               drugega. Zaradi tega vas še enkrat opozarjam, da vaša odločitev ni bila v skladu s
               poslovnikom. Mogoče so takšne navade. Ampak to še ne pomeni, da ni predlog kolega
               Trofenika v skladu s poslovnikom. V izogib nepotrebne pavze predlagam, da korigirate
               svoje mnenje v dobrobit nas vseh tukaj in v dobrobit oziroma spoštovanje poslovnika
               in kolegu Trofeniku omogočite, da v imenu poslanske skupine obrazloži glas. Še toliko
               bolj - prosim, če umirite - še toliko bolj, kajti spremenile so se razmere zaradi
               tega, zaradi novih dejstev je to toliko bolj smiselno. In predlagam ta predlog na
               glasovanje. Hvala lepa.</p>
            </sp>
            <sp who="SDZ4:PečeSašo">

               <speaker>PODPREDSEDNIK SAŠO PEČE:</speaker>

               <p>Kolega Slavinec, vi veste, verjamem, da ste bili prisotni, ampak institut
               obrazložitve glasu v imenu poslanske skupine Liberalne demokracije je izkoristil vaš
               poslanski kolega Pavle Gantar.</p>
               <p>Je še kakšna obrazložitev glasu? <stage xml:id="Redna-18-2006-06-22.stage43">(Ni.)</stage> Potemtakem bom upošteval proceduralni predlog
               vodje poslanske skupine Liberalne demokracije gospoda Toneta Ropa in odredil. Koliko
               minut ste rekel? 15 minut.</p>
               <p>S tem prekinjam sejo in jo nadaljujemo ob 18.35. Hvala.</p>
               <stage type="time">(Seja je bila prekinjena ob 18.20 uri in se je nadaljevala ob 18.35 uri.)</stage>
            </sp>
            <sp who="SDZ4:PečeSašo">

               <speaker>PODPREDSEDNIK SAŠO PEČE:</speaker>

               <p>Nadaljujemo s prekinjeno sejo in prekinjeno točko dnevnega reda.</p>
               <p>Na proceduralni predlog vodje poslanske skupine Toneta Ropa smo imeli 15 minut
               odmora. Bo poslanska skupina Liberalne demokracije povedala, kakšno stališče ima pred
               glasovanjem o zakonu v celoti? Izvolite.</p>
            </sp>
            <sp who="SDZ4:TrofenikVili">

               <speaker>VILI TROFENIK:</speaker>

               <p>Hvala za besedo. V poslanski skupini smo se posvetovali o situaciji, ki je nastala,
               ko gospod podpredsednik niste dali besede, da bi obrazložili stališče poslanske
               skupine pri tako pomembnem, na prvi pogled mogoče samo tehničnem zakonu, ki pa bo
               korenito zarezal v vsakdanje življenje nekaterih naših državljanov.</p>
               <p>Dovolite, da opozorim, da v poslanski skupini ugotavljamo, da je zakon sicer
               potreben, vendar zelo površno in nedorečeno pripravljen, zaradi česar bodo nastale
               dodatne težave pri njegovi realizaciji.</p>
               <p>Prva težava izhaja iz neustrezne in pomanjkljive definicije pod točko 12. Mejna
               prometna komunikacija je nekategorizirana cesta ali pot. Če uporabimo druge dikcije
               iz zakonov, ki govorijo o prometnicah, pomeni to po domače, da gre izključno za
               privatne poti in komunikacije, ne pa za javne poti.</p>
               <p>Na meji z Republiko Hrvaško so poti obeh vrst, tako javne kot - po domače povedano -
               privatne.</p>
               <p>In po dikciji tega zakona ne bo možno postavljati zapornic in drugih ovir na javnih
               poteh, čeprav je osnutek teh lokacij ustrezna ekspertna komisija že pripravila in je
               bil javnosti predstavljen. Zato s tem zakonom ne bo možno realizirati želja oziroma
               zahtev po schengenskem sporazumu. Seveda je treba priznati, da sta schengenski
               sporazum ali obveznosti po schengenskem sporazumu ter tisto, kar prihaja po SOPS-u, v
               konfliktni situaciji, kar je treba ljudem, ki jih bo to prizadelo, jasno
               povedati.</p>
               <p>Seveda izključna želja priti do pravne podlage za čim enostavnejšo postavitev teh
               ovir ali zapornic ne more upravičiti postopka, hitrosti in površnosti pri
               sprejemanju. In ne gre za to, da ne bi spoštovali mednarodnih obvez, kot je
               schengenski sporazum. Gre za to, da je treba spoštovati tudi pravice domačih
               državljanov in jim ne po nepotrebnem greniti vsakdanjega življenja. Ta zakon v
               resnici konkretno pomeni, da bo delavka iz Mure, ki se bo ponoči vračala iz druge
               izmene, ustavila v gozdu, v temi, si odprla s ključem zapornico, zaklenila zapornico,
               čez par sto metrov zopet odprla zapornico in jo zopet zaklenila. In to na lastni,
               privatni zemlji. Zaradi tega zakona ne moremo podpreti, ker so bile možne boljše in
               kvalitetnejše rešitve.</p>
            </sp>
            <sp who="SDZ4:PečeSašo">

               <speaker>PODPREDSEDNIK SAŠO PEČE:</speaker>

               <p>Hvala. Prehajamo na glasovanje. Glasujemo. Navzočih je 69 poslank in poslancev. Za je
               glasovalo 45, proti 23.</p>
               <p><stage xml:id="Redna-18-2006-06-22.stage45">(Za je glasovalo 45.)</stage> <stage xml:id="Redna-18-2006-06-22.stage46">(Proti 23.)</stage></p>
               <p>Ugotavljam, da je zakon sprejet. S tem zaključujemo to točko dnevnega reda.</p>
               <p>Prehajamo na <title>nadaljevanje 5. točke dnevnega reda - to je na 3. obravnavo predloga
                  zakona o obveznem izvodu publikacij.</title>
               </p>
               <p>Državni zbor je v torek, 20. junija letošnjega leta, opravil drugo obravnavo
               navedenega predloga zakona. Ker k dopolnjenemu predlogu zakona niso bili sprejeti
               amandmaji, v tretji obravnavi amandmaje ni možno vlagati. Zato v skladu s 139. členom
               poslovnika državnega zbora prehajamo na odločanje o zakonu. Na podlagi petega
               odstavka 140. člena poslovnika državnega zbora vas obveščam, da me zakonodajno-pravna
               služba in Vlada Republike Slovenije nista obvestili, da bi bil zakon zaradi na
               matičnem delavnem telesu sprejetih amandmajev, neusklajen. Obrazložitev glasu v imenu
               poslanske skupine. Gospa poslanka Širca, izvolite.</p>
            </sp>
            <sp who="SDZ4:ŠircaMajda">

               <speaker>MAJDA ŠIRCA:</speaker>

               <p>V imenu poslanske skupine. Kajti v poslanski skupini LDS smo kar resno preučevali ta
               zakon in mu bili v nekih točkah celo naklonjeni. V nadaljevanju razprave in
               razmisleka se je izkazal en velik absurd, ki se je zgodil pri tem zakonu, ki ste ga
               mimogrede kar z levo roko in z veliko lahkotnostjo obravnavali in tudi podpirali.</p>
               <p>Pred par leti na tem mestu in v tem kontekstu je bila za vas, kolegice in kolegi
               vladajoče oblasti, knjiga ena velika svetinja, danes vam je postala blago.</p>
               <p>Pred leti ste se močno zavzemali za to, da bi bila knjiga deležna olajšav, danes ji
               grozite z enotno davčno stopnjo in z veliko obremenitvijo. Pred par leti ste se
               zavzemali za sklad za knjigo. Danes se zavzemate samo še sklad za pluralizacijo
               medijev. In pred par leti ste se zavzemali za nulto stopnjo za knjigo, danes pa na
               tisoče podpisnikov, ki to želijo, ne sploh odreagirate. Ampak pri tem zakonu, kar je
               pomembno, ogrožate knjigo na ta način, da odvzemate regionalnim splošno
               izobraževalnim knjižnicam nekoč uveljavljeni obvezni izvod, ki je pomembno obogatil
               splošno izobraževalne knjižnice tudi na regionalni ravni. Seveda je bil neke vrste
               dajatev, ampak dajatev, za katerega se je država odločila z nekimi konsenzom, da bodo
               nek pozitiven davek za študij, za izobraževanje, za bibliografijo in za dostopnost.
               Sedaj bo obveznih izvodov manj in samo štiri. Obvezni izvodi bodo pa samo tisti, ki
               jih bo država oziroma lokalne in druge skupnosti sofinancirale. Zgodila se bo
               diskriminacija med samo knjižnično izdajo. Knjižnice bodo imele manj denarja. Hkrati
               pa tudi manj študijskega materiala in informativnega materiala, tako da vsi tisti iz
               odročnejših krajev bodo morali po te podatke v Ljubljano.</p>
               <p>In zato, predvsem zato, ker niste podprli tistih naših prizadevanj, da bi se vsaj v
               proračunu nadomestil ta izpad, ker niste tega podprli, tudi mi ne moremo podpreti
               vaše rešitve. Prosim, žal mi je, da vaši prijatelji in zavezniki in nekoč tudi
               politični ali še danes politični podporniki v krogu revije ne vidijo tega manjka, ki
               nastaja. Hvala.</p>
            </sp>
            <sp who="SDZ4:PečeSašo">

               <speaker>PODPREDSEDNIK SAŠO PEČE:</speaker>

               <p>Hvala. Prehajamo na glasovanje. Glasujemo. Navzočih je 68 poslank in poslancev. Za je
               glasovalo 46, proti 17.</p>
               <p><stage xml:id="Redna-18-2006-06-22.stage47">(Za je glasovalo 46.)</stage> <stage xml:id="Redna-18-2006-06-22.stage48">(Proti 17.)</stage></p>
               <p>Ugotavljam, da je zakon sprejet in s tem zaključujem to točko dnevnega reda.</p>
               <p>Nadaljujemo s <title>prekinjeno 7. točko dnevnega reda - z drugo obravnavo predloga
                  zakona o spremembah in dopolnitvah zakona o volitvah v državni zbor.</title> Prehajamo na odločanje o vloženih amandmajih. Pred tem pa vas opozarjam, da
               preden preidemo na odločanje, vas opozarjam, da bo v skladu z določbo četrtega
               odstavka 80. člena ustave Republike Slovenije, amandma sprejet, če bo zanj glasovalo
               2/3 poslancev, to je 60 ali več poslancev.</p>
               <p>Prehajamo na odločanje o amandmaju poslanske skupine Liberalne demokracije Slovenije
               ter vsebinsko enakem amandmaju poslanske skupine Socialnih demokratov k 10. členu.
               Prehajamo na glasovanje. Glasujemo. Navzočih je 68 poslank in poslancev, za je
               glasovalo 24, proti 44.</p>
               <p><stage xml:id="Redna-18-2006-06-22.stage49">(Za je glasovalo 24.)</stage> <stage xml:id="Redna-18-2006-06-22.stage50">(Proti 44.)</stage></p>
               <p>Ugotavljam, da amandma ni sprejet.</p>
               <p>Zaključili smo z odločanjem o amandmaju. S tem zaključujem drugo obravnavo predloga
               zakona.</p>
               <p>Zbor bo tretjo obravnavo predloga zakona, torej samo glasovanje o zakonu opravil na
               naslednji seji zbora.</p>
               <p>Na podlagi tretjega odstavka 137. člena poslovnika predlagam zboru, da sprejme
               naslednji sklep: Predlog zakona za tretjo obravnavo pripravi vlada Republike
               Slovenije. Glasujemo. Navzočih je 68 poslank in poslancev, za je glasovalo 59, proti
               3.</p>
               <p><stage xml:id="Redna-18-2006-06-22.stage51">(Za je glasovalo 59.)</stage> <stage xml:id="Redna-18-2006-06-22.stage52">(Proti 3.)</stage></p>
               <p>Ugotavljam, da je predlagani sklep sprejet.</p>
               <p>S tem zaključujem to točko dnevnega reda.</p>
               <p>Prekinjam 18. sejo državnega zbora Republike Slovenije, ki jo bomo nadaljevali jutri
               ob 9. uri zjutraj. <stage type="time">(SEJA JE BILA PREKINJENA 22. JUNIJA OB 18.47 URI.)</stage>
               </p>
            </sp>
         </div>
      </body>
   </text>
</TEI>