<?xml version="1.0" encoding="UTF-8"?><TEI xmlns="http://www.tei-c.org/ns/1.0" xmlns:xi="http://www.w3.org/2001/XInclude" xml:id="OZFIMP-nujna-18-2015-02-10">
   <teiHeader>
      <fileDesc>
         <titleStmt>
            <title>Zapisniki sej delovnih teles Državnega zbora Republike Slovenije</title>
            <title>Odbor za finance in monetarno politiko</title>
            <respStmt>
               <persName>Andrej Pančur</persName>
               <resp xml:lang="sl">Kodiranje TEI</resp>
               <resp xml:lang="en">TEI corpus encoding</resp>
            </respStmt>
         </titleStmt>
         <publicationStmt>
            <publisher>
               <orgName xml:lang="sl">Inštitut za novejšo zgodovino</orgName>
               <orgName xml:lang="en">Institute of Contemporary History</orgName>
               <ref target="http://www.inz.si/">http://www.inz.si/</ref>
               <address>
                  <street>Kongresni trg 1</street>
                  <settlement>Ljubljana</settlement>
                  <postCode>1000</postCode>
                  <country xml:lang="sl">Slovenija</country>
                  <country xml:lang="en">Slovenia</country>
               </address>
               <email>inz@inz.si</email>
            </publisher>
            <distributor>DARIAH-SI</distributor>
            <distributor>CLARIN.SI</distributor>
            <availability status="free">
               <licence>http://creativecommons.org/licenses/by/4.0/</licence>
               <p xml:lang="en">This work is licensed under the <ref target="http://creativecommons.org/licenses/by/4.0/">Creative Commons
                                Attribution 4.0 International License</ref>.</p>
               <p xml:lang="sl">To delo je ponujeno pod <ref target="http://creativecommons.org/licenses/by/4.0/">Creative Commons
                                Priznanje avtorstva 4.0 mednarodna licenca</ref>.</p>
            </availability>
            <date when="2019-02-12+01:00"/>
         </publicationStmt>
         <sourceDesc>
            <bibl type="mag">
               <idno type="custom" subtype="session">5C3923986CA0CEB5C1257DE10024537F</idno>
               <idno type="custom" subtype="day">749FEC0815CF96B2C1257DEF0039E3CE</idno>
               <idno type="URI">https://www.dz-rs.si/wps/portal/Home/deloDZ/seje/evidenca?mandat=VII&amp;type=pmagdt&amp;uid=749FEC0815CF96B2C1257DEF0039E3CE</idno>
            </bibl>
         </sourceDesc>
      </fileDesc>
      <profileDesc>
         <settingDesc>
            <setting who="#OZFIMP-nujna-18-2015-02-10.OZFIMP" n="18">
               <name>nujna seja</name>
               <date when="2015-02-10"/>
            </setting>
         </settingDesc>
         <particDesc>
            <listOrg>
               <org xml:id="OZFIMP-nujna-18-2015-02-10.DZ">
                  <orgName xml:lang="sl">Državni zbor Republike Slovenije</orgName>
                  <listEvent>
                     <head>Mandat</head>
                     <event n="7" notBefore="2014-08-01" notAfter="2018-06-22">
                        <label>7. mandat (2014-2018)</label>
                     </event>
                  </listEvent>
                  <listOrg>
                     <head>Delovno telo Državnega zbora Republike Slovenije</head>
                     <org xml:id="OZFIMP-nujna-18-2015-02-10.OZFIMP">
                        <orgName key="OZFIMP">Odbor za finance in monetarno politiko</orgName>
                     </org>
                  </listOrg>
               </org>
            </listOrg>
         </particDesc>
      </profileDesc>
   </teiHeader>
   <text>
      <body>
         <div>


            <stage type="title">REPUBLIKA SLOVENIJA DRŽAVNI ZBOR ODBOR ZA FINANCE IN MONETARNO POLITIKO</stage>
            <stage type="session">18. nujna seja</stage>
            <stage type="date">(10. februar 2015)</stage>
            <stage type="chairman">Sejo je vodila Urška Ban, predsednica Odbora za finance in monetarno
            politiko.</stage>
            <stage type="time">Seja se je pričela ob 9.02. </stage>
            


            <sp who="SDT7:BanUrška">

               <speaker>PREDSEDNICA URŠKA BAN:</speaker>

               <p>Spoštovani kolegi in kolegice, spoštovani vabljeni, ostali prisotni. Vse prav lepo
               pozdravljam.</p>
               <p>Pričenjam 18. nujno sejo Odbora za finance in monetarno politiko.</p>
               <p>Obveščam vas, da sta danes zadržana dva poslanca in sta se opravičila Roberto
               Battelli in Luka Mesec, kot nadomestni poslanci pa danes na seji sodelujejo mag.
               Aleksander Kavčič namesto Franca Laja, Vesna Vervega namesto Klavdije Markež, mag.
               Margareta Guček Zakošek namesto Marjana Dolinška. Za enkrat imamo ta pooblastila.</p>
               <p>S sklicem seje ste prejeli predlagani dnevni red. Ker do pričetka seje nisem dobila
               drugih predlogov, bo za danes veljal tak dnevni red, kot ste ga prejeli s
               sklicem.</p>
               <p>Prehajam na edino <title>1. TOČKO DNEVNEGA REDA</title>, to je <title>PROBLEMATIKA UVAJANJA DAVČNIH BLAGAJN.</title>
               </p>
               <p>Poslanska skupina Nove Slovenije – krščanski demokrati je 30. 1. 2015 na Odbor za
               finance in monetarno politiko naslovila zahtevo za sklic nujne seje z navedeno točko
               dnevnega reda.</p>
               <p>Kot gradivo k tej točki ste prejeli zahtevo Poslanske skupine Nova Slovenija –
               krščanski demokrati za sklic nujne seje odbora in predloge sklepov, stališče
               Obrtno-podjetniške zbornice Slovenije ste dobili na klop, akcijski načrt uvedbe
               davčnih blagajn v Republiki Sloveniji, tudi na klop in dokument, ki ga je pripravila
               vlada <q>"Obvladovanje sive ekonomije v Republiki Sloveniji"</q>, tudi danes na klop.</p>
               <p>Na sejo so vabljeni: Ministrstvo za finance, FURS – Finančna uprava Republike
               Slovenije, Obrtno podjetniška zbornica Slovenije in Trgovinska zbornica
               Slovenije.</p>
               <p>No, še preden dam besedo predlagatelju vas obveščam, da poslanko Marušo Škopac
               nadomešča Vojka Šergan.</p>
               <p>Zdaj pa dajem besedo predlagatelju iz Poslanske skupine Nova Slovenija – krščanski
               demokrati gospodu Jožefu Horvatu za dopolnilno obrazložitev navedene zahteve.</p>
               <p>Izvolite.</p>
            </sp>
            <sp who="SDT7:HorvatJožef">

               <speaker>JOŽEF HORVAT (PS NSi):</speaker>

               <p>Najlepša hvala, gospa predsednica. Spoštovane kolegice, spoštovani kolegi, spoštovani
               vabljeni na sejo, predstavniki Ministrstva za finance, državna sekretarka gospa
               Vraničar, predstavniki Obrtno-podjetniške zbornice, Trgovinske zbornice. Vsem še enkrat prav lep
               pozdrav.</p>
               <p>Naj uvodoma povem, da smo v Novi Sloveniji, da smo torej Krščanski demokrati za
               pravičen davčni sistem in za pravično plačevanje davkov. Spomnil sem se pred kratkim
               objavljenega intervjuja z Jamesom Henryem, ki je glavni ekonomist Mreže za pravične
               davke, ki med drugim pravi naslednje: Če upoštevam povprečne davke, ki jih imate v
               Sloveniji, to pomeni, da država vsako leto zaradi davčnih oaz izgubi od 750 milijonov
               do ene milijarde ameriških dolarjev. Če bi slovenski kapital v davčnih oazah lahko
               obdavčili, bi pokrili vaš letošnji, govoril je za leto 2014, letošnji proračunski
               primanjkljaj. Če se je zmotil za 50%, je številka še vedno ogromna. Ta izjava torej
               kaže na to, da nimamo ravno stimulativnega davčnega sistema in da kapital beži iz
               Slovenije.</p>
               <p>Gospe in gospodje, mislim, da ni treba tukaj predstavljati ene kompleksne analize kje
               na lestvici konkurenčnosti je ta trenutek Slovenija in kakšni so trendi. Trendi so
               slabi, padamo praktično na vseh lestvicah konkurenčnosti. Če pogledamo meritve
               švicarskega instituta za razvoj menedžmenta, ta je delal meritve v letu 2014 in
               ugotovil, da se je Slovenija uvrstila na 55. mesto, meril pa je 60 držav. Na drugi
               strani zadnji podatki kažejo, da se je tako življenjski standard, kot tudi razmere
               poslovanja v Sloveniji hitro poslabšujejo. V zadnjem poročilu Evropske komisije je
               Slovenija po konkurenčnosti industrije v najslabši skupini članic Evropske unije. In
               sicer skupaj z Bolgarijo, Hrvaško, Malto in Ciprom. Evropska komisija posebej
               opozarja na dolgotrajne sodne postopke v Sloveniji in na birokratske ovire pri
               poslovanju podjetij. Poseben problem ostaja neučinkovit finančni sistem, in to kljub
               milijardam evrov davkoplačevalskega denarja, ki jih je Slovenija prelila v banke.
               Tudi če, spoštovani kolegice in kolegi, naredimo bilanco ukrepov za zagon
               gospodarstva, recimo v zadnjih 2, lahko tudi 3 letih. In potem vidimo, da so
               pravzaprav ukrepi, ne bom jih zdaj tukaj našteval, jih poznamo, da so pravzaprav
               ukrepi šli v smeri obremenjevanja ne razbremenjevanja gospodarstva. In v Novi
               Sloveniji večkrat pravimo, da bodo Slovenijo iz ekonomske krize potegnili
               gospodarstveniki ne mi politiki, še manj sindikalisti. Mi politiki pa imamo dolžnost,
               da sprejmemo in ustvarimo stimulativno poslovno okolje, konkurenčno poslovno okolje,
               da nam naši podjetniki, ki imajo veliko znanja, ki imajo dobre produkte, ki imajo
               tudi pridne ljudi, Slovenci smo pridni, smo delavni, in da nam ne bodo ti podjetniki,
               najboljši podjetniki kmalu vsi odšli čez mejo. Vsi poznamo primere in tukaj jih ne
               bom našteval. Obrtna zbornica Slovenije je v okviru že 43. mednarodnega obrtnega
               sejma, to je bilo septembra 2010 organizirala mednarodno konferenco o sivi ekonomiji
               in je takrat tudi imenovana zbornica oblikovala predloge za zmanjšanje tega
               negativnega pojava. Po mnenju zbornice je treba spremeniti in dopolniti vrsto zakonov
               in podzakonskih predpisov, da bi omejili sivo ekonomijo, ki legalni ekonomiji ukrade
               kar 10 milijard evrov. To so seveda različne ocene, eni govorijo o 20% BDP-ja, eni
               kar o 28% BDP-ja, ko
               ocenjujemo obseg sive ekonomije. Če beremo koalicijski sporazum o sodelovanju v Vladi
               Republike Slovenije za mandatno obdobje 2014 do 2018, najdemo v poglavju 4.3.
               gospodarstvo, med štirinajstimi ukrepi na prvem mestu ukrep, ki se imenuje plačilna
               disciplina in boj proti sivi ekonomiji. Sliši se zelo dobro. In kaj pravi ta ukrep.
               Pravi naslednje. Okrepiti bo potrebno nadzor nad plačevanjem prispevkov in davkov s
               strani delodajalcev in uvesti davčne blagajne za zajezitev sive ekonomije. V ta namen
               bo v mandatu Vlade pripravljen Zakon o davčnih blagajnah. Država mora postati vzoren
               plačnik ter izboljšati nadzor nad preostalimi neplačniki. Uvedene bodo višje kazni za
               tiste delodajalce, ki niso v postopku stečaja in likvidacije, a za svoje zaposlene ne
               plačujejo prispevkov. Torej povsem normalno je, da se je vladna koalicija, torej
               zavezala za uvedbo davčnih blagajn in uvedba davčnih blagajn torej po mojem
               razumevanju, po razumevanju Nove Slovenije pomeni najmočnejši ukrep v boju proti sivi
               ekonomiji. Prav tako v poglavju koalicijski projekti, vseh je devet, je na petem
               mestu projekt uvedba davčnih blagajn in dosledno plačevanje socialne obveznosti. Ne
               nasprotujemo, seveda ne, določbam v koalicijski pogodbi. Naši pomisleki so in zato
               tudi razlog za sklic današnje nujne seje Odbora za finance in monetarno politiko,
               naši pomisleki so, da uvedba davčnih blagajn na tak način kot jih Vlada namerava
               uvesti, ne bodo dosegli teh učinkov za katere se je koalicija s podpisom zavezala v
               koalicijskem sporazumu. Če je ukrep davčnih blagajn eden ključnih in tako ga mi
               razumemo, kot ključni ukrep v boju proti sivi ekonomiji, potem bi morali sivo
               ekonomijo najmanj razpoloviti. Vse kar so manjši učinki, potem lahko ugotovimo, da
               projekt oziroma ukrep ni dovolj premišljen oziroma, da ni resen. In če je ukrep
               uvedbe davčnih blagajn resen, potem se mora siva ekonomija, prej smo govorili o
               obsegu deset milijard razpoloviti, kar pomeni, da moramo za vsaj 5 milijard dejansko
               pobrati davke. In zelo preprost, poudarjam, zelo preprost izračun kaže, da bi potem
               morali, če bi ta ukrep res dobro prijel, da bi morali samo iz naslova DDV dobiti v
               državni proračun kot davčne prihodke, vsaj recimo 750 milijonov evrov, če je
               povprečna stopnja DDV 15%. Govorim o zelo zelo približnem in poenostavljenem
               izračunu. Se pravi, če je uvedba davčnih blagajn pravi ukrep, mora sivo ekonomijo
               razpoloviti in samo iz naslova DDV bi potem pričakovali okrog 750 milijonov pa
               poenostavimo še enkrat, recimo pol milijarde evrov samo iz naslova DDV.</p>
               <p>Vlada napoveduje, da bo z uvedbo davčnih blagajn v davčni proračun, torej na
               prihodkovno stran proračuna Republike Slovenije prišlo od 50 do 100 tisoč evrov. Ob
               tem, da imamo približno 80 tisoč davčnih zavezancev, ki bi morali uvesti davčne
               blagajne. Res je, da je vlada Mira Cerarja že pred časom napovedala uvedbo davčnih
               blagajn in sicer, septembra v letošnjem letu. Naj pa spomnim, da smo v letu  2012 proti koncu leta 2012,
               ko je bila v koaliciji tudi Nova Slovenija, da smo sprejeli novelo Zakona o davčnem
               postopku, ki je v 10. členu uvedel tako imenovane virtualne davčne blagajne. Ne želim
               govoriti o virtualnih, ampak tako imenovanih virtualnih davčnih blagajnah, ker so to
               čisto prave davčne blagajne in so, razen tega, da pač niso povezane s Finančno upravo
               Republike Slovenije, in te so, kot poroča tudi ministrstvo za finance, že dale tudi
               neke učinke. Tukaj moram pohvaliti ministra Čuferja, ki je napisal dober pravilnik,
               ki je operacionaliziral novelo Zakona o davčnem postopku, konkretno 10. člen, in smo
               potem 1. Julija 2013 dobili te tako imenovane virtualne davčne blagajne. Kakšna so
               sporočila, ki jih razume malo gospodarstvo ali pa bolj točno, ki jih razume Nova
               Slovenija, torej sporočila Vlade, ko pač napoveduje namero uvedbe davčnih blagajn.
               Davčnih blagajn ne uvajamo, da bi odpravili sivo ekonomijo, da bi izenačili igralce
               na trgu. Davčne blagajne uvajamo zato, da bi država več pobrala, da bi nas nadzirala,
               da bi bila policaj vse drugo je zgolj reklama ali pa demagogija. Ne bo sive ekonomije
               zaradi davčnih blagajn manj. To je dejstvo. Sploh pa je ne bo bistveno manj glede na
               obseg desetih milijard. Seveda bo država več pobrala, ker se je bodo ljudje bali. Ne
               zato, ker bi ljudje radi plačevali davke, ker menijo, da od države dobijo dobro
               storitev. Davčne blagajne na švedskem in davčne blagajne v Sloveniji so tako
               svetlobna leta narazen, tako da tega pravzaprav ne moremo primerjati. Zakaj? Na
               švedskem jih niso uvedli, ker so hoteli, da ljudje, torej na švedskem jih niso
               uvedli, ker so hoteli, da ljudje nehajo goljufati. Sedaj pa kot država Slovenija
               dejansko želijo uvesti davčne blagajne pa na nek način sporoča vsem gospodarskim
               subjektom oziroma zavezancem, da so pravzaprav goljufi. Vsem to sporoča.</p>
               <p>Recimo sosednja Avstrija, da ne bom šel preveč na sever, severni sosednje vedo, da
               administracija in davčne blagajne pomenijo večje obremenitve gospodarstva in manj
               posla, a zaradi goljufov Avstrija ne bo obremenila vseh. Tako je že pred časom dejal
               Johan Pitzel, davčni svetovalec iz Celovca. Pri nas pa se Vlada za taka opozorila ne
               zmeni in namesto višjega pavšala, namesto višjega pavšala uvaja davčne blagajne, ki
               bodo obvezne s 1. januarjem 2016. Država kot da ne zna in kot da noče poenostaviti
               sistema DDV, bo pa znala uvesti nove davčne blagajne, čeprav imajo podjetja že zdaj
               blagajne, ki ne omogočajo brisanja računov brez sledi. Torej podjetja bodo dobila
               nove stroške namesto da bi država poenostavila sistem DDV pavšalistom in mejo za
               vstop v pavšal še dvignila. S tem bi pridobili tako podjetniki kot država, oboji bi
               pridobili. Prijazno, ne preveč obremenjujoče in enostavno davčno okolje namreč pomeni
               tudi več zagona za podjetja, s tem pa bi se nakapljalo tudi več davkov in delovnih
               mest. Če gre podjetje v stečaj, pač teh ne more več plačevati. Na tem mestu bi želel
               spomniti, da smo poslanci nekje v lanski pomladi sprejeli zakonodajni paket, dvojček,
               to je novelo Zakona o dohodnini in novelo Zakona o davku od dohodka pravnih oseb, ki
               je dvignil prag za pavšaliste in sicer, od obstoječih 50 tisoč evrov.  Oba omenjena zakona, torej
               ta dvojček je začel veljati z letošnjim letom, 1. 1. 2015. Vendar so učinki, lahko
               rečem, na nek način paraliziran. Zakaj? Zaradi tega, ker smo mi tudi, torej Nova
               Slovenija je maja lansko leto pisala vladi, da naj vzporedno z izboljšanjem davčnega
               okolja za pavšaliste dvigne tudi prag za obvezni vstop v obračun DDV. Ta prag je
               danes na 50 tisoč. Mi smo predlagali spremembo 94. člena Zakona o DDV, kjer je
               definiran prag in da se ta prag logično dvigne iz 50 tudi na 100 tisoč, to so posebej
               pozdravili predstavniki malega gospodarstva in to bi dejansko bil eden dober ukrep
               manj birokracije. Poglejte, vsaj mali podjetnik obrtnik se pravzaprav nima časa
               ukvarjati z birokracijo, veliko časa praktično 24 ur na dan pa mora posvetiti za
               delovno okolje, za nove stroje, za nove produkte, za nove trge in tako naprej.</p>
               <p>In tukaj kažem dejansko na problem, ki ga enostavno ne znamo vzpostaviti, to pa je
               več zaupanja med gospodarstvom in državo. Država potrebuje gospodarstvo in seveda
               gospodarstvo potrebuje tudi državo in tukaj jaz ne vidim, torej Nova Slovenija ne
               vidi nekega partnerskega odnosa, ki bi baziralo na zaupanju. Zaupanje je ključnega
               pomena, vsepovsod: v bankah, v gospodarstvu, v družinah, če hočete in tako naprej.
               Seveda pa tisti, ki bi pa zaupanje izigral, tistega je pa seveda potrebno ostro
               kaznovati.</p>
               <p>Zdaj veliko se govori o izboljšanju davčne discipline na Hrvaškem, ko je ta uvedla
               davčne blagajne. Na Hrvaškem so ob uvedbi davčnih blagajn sicer predvsem od gostincev
               pobrali več davkov. A je treba poudariti, da Hrvati pred tem niso imeli takšnih
               obveznih računalniških blagajn, kot jih imamo mi. Torej vsi, ki poslujejo z gotovino,
               pri nas že od julija 2013 ne smejo imeti blagajn, ki omogočajo brisanje ali
               spreminjanje računov brez sledi. To je bilo po oceni nekdanjega ministra za finance,
               po oceni nekdanjega ministrstva za finance, ko ga je vodil še Uroš Čufer, tudi
               dovolj. Namreč, kdor hoče goljufati, bo to na podoben način lahko počel še naprej,
               pač ne bo izdal računa, imel bo vzporedne blagajne in podobne, zato nekateri
               podjetniki ocenjujejo, da bi bilo tako za njih, kot za državo enostavneje, bolje in
               donosneje, če bi uvedli pavšal, ki bi zajemal več poslovnih subjektov in država bi
               dobila več davčnih prihodkov.</p>
               <p>Kako pa ima davčno politiko urejena Avstrija? Severni sosedi imajo višji prag za
               pavšalno obdavčitev kot rečeno pri nas 100 tisoč evrov letnih prihodkov, Avstrijci
               tudi nekajkrat toliko, odvisno od dejavnosti, največ pa 200 tisoč evrov. Če bi uvedli
               višji pavšal bi bilo manj možnosti za sivo ekonomijo in podjetja bi imela manj
               birokracije. Davčnih blagajn v Avstriji nimamo iz administrativnih razlogov in v
               resnici jih tudi prebivalstvo ne bi dopustilo, saj bi bil to dokaz, da država
               obravnava podjetnike kot nepoštene ljudi, je pred časom povedal že omenjeni gospod
               Johann Picej, davčni svetovalec iz Celovca. Poleg tega imajo tisti, ki preko blagajn
               poslujejo z gotovino že zdaj takšne programe, ki ne smejo omogočati spreminjanja
               oziroma brisanja računov brez sledi.</p>
               <p>To je samo nekaj razlogov, zaradi katerih se je Poslanska skupina Nove Slovenije
               odločila, da na današnji seji odpremo razpravo, soočimo argumente za uvedbo davčnih
                  blagajn in argumente
               proti uvedbi davčnih blagajn. In jaz pričakujem in verjamem, da bo razprava danes
               dala vladi neke usmeritve in seveda tudi pričakujem, da bo vlada te usmeritve
               poslušala. Veliko govorimo o revščini, govorimo o 120 tisočih brezposelnih, govorimo
               o begu slovenskih podjetnikov, zdaj več ne govorimo samo o begu možganov, zdaj
               govorimo tudi o begu slovenskih podjetnikov čez mejo. In postavimo si vprašanje ali
               bo uvedba davčnih blagajn pripomogla kaj k zmanjšanju števila brezposelnosti ali bo
               uvedba davčnih blagajn pripomogla k znižanju revščine oziroma zvišanju standarda v
               Sloveniji in ali bo uvedba davčnih blagajn zajezila beg slovenskega podjetništva v
               tujino. Hvala za vašo pozornost.</p>
            </sp>
            <sp who="SDT7:BanUrška">

               <speaker>PREDSEDNICA URŠKA BAN:</speaker>

               <p>Hvala lepa gospod Horvat. Preden bi dala besedo vsem vabljenim, danes na sejo, prosim
               gospo Vraničarjevo, državno sekretarko, da poda tudi stališča vlade glede uvedbe
               davčnih blagajn in tudi drugih ukrepov v boju proti sivi ekonomiji, ki jih je vlada
               že sprejela oziroma jih bo še sprejela. Izvolite.</p>
            </sp>
            <sp who="SDT7:VraničarErmanMateja">

               <speaker>MAG. MATEJA VRANIČAR:</speaker>

               <p>Hvala lepa za besedo. Projekt uvedbe davčnih blagajn je projekt, ki ne temelji zgolj
               na prepričanjih posameznih akterjev v zvezi z nepravilnostmi, ki se zaznavajo v zvezi
               z nepravilnostmi pri gotovinskem poslovanju, ampak gre za projekt, ki izhaja iz
               konkretnih podatkov in ugotovitev v finančnih nadzorih, ki so bili opravljeni v
               dosedanjem času. Z julijem 2013 so bile uvedene tako imenovane virtualne davčne
               blagajne, vendar ne kot obvezne. Samo predpisano je bilo, kakšne pogoje tehnične mora
               računalniški program izpolnjevati, če želi nekdo izdajati s pomočjo tega
               računalniškega programa račune. In zakonsko je bilo določeno, da je treba zagotoviti
               v teh računalniških programih tako imenovano revizijsko sled. Opravljeni so bili na
               podlagi te določbe, ko je začela se uporabljati v praksi, številni inšpekcijski
               nadzori. Že v letu 2013 in tudi v letu 2014. Ugotovitve teh inšpekcijskih nadzorov so
               naslednje: davčni zavezanci, ki so že uporabljali računalniške programe, so namesto,
               da bi te računalniške programe prilagodili temu, da zagotovijo revizijsko sled, se
               odločili za opustitev tega načina izdajanja računov in so prešli nazaj na izdajanje
               računov v papirni obliki. In inšpekcijski nadzori so pokazali, da tudi tisti davčni
               zavezanci, ki ohranjajo izdajanje računov na računalniški podlagi, da še vedno
               uporabljajo programe, ki omogočajo neevidentirano spreminjanje podatkov v
               računalniških programih. Da bi se lahko te kršitve odkrivale je potrebna velika
               prisotnost davčnih inšpektorjev in mobilnih enot na terenu. Glede na to, da gre za
               dejavnosti, kjer zneski niso veliki, ampak gre za vsakodnevno potrošnjo, je tudi
               finančni izplen velikega angažiranja kadrovskih potencialov finančne uprave
               sorazmerno skromen, ko govorimo o naknadno obračunanih dajatvah v okviru
               inšpekcijskih nadzorov. Podatki za leto 2014 kažejo, da je bilo opravljenih 3537
               nadzorov in dodatno odmerjene davčne obveznosti so bile v višini tri milijone in pol
               evrov.  Ne smemo zaradi
               tega zanemariti posrednega učinka, ki ga ta poostreni nadzor ima, in sicer, povečano
               prostovoljno plačevanje davkov, ki je dalo približno 100-milijonski učinek na letni
               ravni. Vendar pa so nepravilnosti, ki so jih inšpektorji ugotavljali na terenu,
               zahtevale nadaljnje ukrepanje. In prvi ukrep je v veljavi od februarja letos, kjer se
               v primeru, če se zavezanec odloči za izdajanje računov v pisni obliki, v papirni
               obliki, je treba uporabljati posebne obrazce, ki so evidentirani pri Finančni upravi,
               in s tem je zagotovljena sledljivost tudi tako izdanih računov. Problemov, ki jih
               zaznavamo v zvezi s še vedno uporabo prilagodljivih računalniških programov, pa ni
               mogoče v okviru obstoječega zakonodajnega okvira reševati drugače kot s okrepljeno
               prisotnostjo inšpektorjev na terenu. Tu se moramo vprašati, ali je to učinkovita
               izraba kadrovskih potencialov, ki jih Finančna uprava ima. Vlada je ocenila, da ne in
               da je treba z zakonskimi spremembami omogočiti učinkovitejši nadzor. Te zakonske
               spremembe v pomembnem delu zadevajo uvedbo davčnih blagajn, pri čemer je Vlada dala
               usmeritev delovni skupini, ki pripravlja zakonske podlage, da se rešitve pripravijo v
               smeri davčnih blagajn, ki bodo neposredno povezane z računalniškim sistemom Finančne
               uprave, kar bo omogočilo, da bo prvi nadzor oziroma prva kontrola opravljena
               računalniško, tehnično, nadaljnji nadzori pa bodo lahko izvršeni v okviru prostorov
               Finančne uprave, kjer bo opravljena analiza rizikov na podlagi podatkov, ki jih bo
               Finančna uprava prejela v povezavi z izdanimi računi. In na tej podlagi bo prisotnost
               inšpektorjev lahko usmerjena na najbolj rizična področja. Ko je Vlada presojala, v
               katero smer davčnih blagajn nadgraditi obstoječi sistem, je odločala tudi o tem
               oziroma je upoštevala tudi vprašanje, kaj posamezna predlagana rešitev pomeni z
               vidika stroškov za zavezance. In ugotavljamo, da je izbrana usmeritev pravzaprav
               stroškovno najmanj obremenjujoča, tudi za zavezance - pač, stroški so odvisni od
               tega, kakšne pogodbe oziroma kakšno opremo uporabljajo zavezanci v tem trenutku za
               izdajo računov, ampak za tiste, ki imajo, recimo temu, standardne vzdrževalne pogodbe
               za izdelavo računalniških programov, bo nadgradnja računalniških programov, ki jih
               uporabljajo za izdajo računov, brezplačna. Za druge ocenjujemo enkratni strošek 200
               do 300 evrov in mesečni strošek okrog 3 evre za priklop na internet, če bi seveda
               internetno povezavo uporabljali samo za te namene.</p>
               <p>Več o samem sistemu, kako smo si zamislili davčne blagajne, bomo lahko povedali v
               nadaljevanju v razpravi. Naj omenim zaenkrat samo to, da je akcijski načrt določil
               smer, v katero naj bi davčna blagajne šle. Določil je okviren terminski načrt in
               hkrati naložil delovni skupini, ki pripravlja zakonodajne rešitve, da izvede tudi
               pomembno oziroma obsežno javno obravnavo v zvezi s predlaganimi rešitvami. V skladu s
               predvidenim terminskim načrtom naj bi osnutek zakona imeli pripravljen nekje do konca
               tega meseca in potem mesec marec izkoristili za razpravo z zainteresirano javnostjo.
               Že kar nekaj akterjev oziroma kar nekaj zainteresiranih združenj se je oglasilo
               oziroma je poslalo svoja pisna stališča in predloge Ministrstvu za finance in v tem
               procesu bomo te 
               razgovore tudi z vsemi njimi opravili.</p>
               <p>Projekt davčne blagajne pa ni edini projekt, ki se odvija na področju sive ekonomije
               oziroma boja proti sivi ekonomiji. Za današnjo sejo vam je bilo predloženo vladno
               gradivo, ki je začelo nastajati že v letu 2013 in se od takrat konstantno nadgrajuje
               in dopolnjuje, in videli boste, kateri ukrepi na vseh različnih področjih, na
               področju različnih sektorjev so bili že sprejeti in kateri so še v pripravi. Problem
               sive ekonomije zaznavamo praktično na vseh različnih sektorskih področjih in teh
               pojavov se je treba lotevati na različne načine in pristojnost za to so prevzela
               resorna ministrstva. Ministrstvo za finance je odgovorno za enega od horizontalnih
               ukrepov, in sicer vse aktivnosti v zvezi z gotovinskim plačevanjem, kjer se
               ugotavlja, da je pojav sive ekonomije najbolj prisoten. Pomembno so se naše
               pristojnosti povečale od avgusta lanskega leta tudi na področju boja proti delu in
               zaposlovanju na črno, kjer je Finančna uprava oziroma nekdanja Carinska uprava
               prevzela nadzor nad tovrstnimi kršitvami. In samo v drugi polovici lanskega leta je
               bilo s tega vidika opravljenih 4.847 nadzorov oziroma različnih aktivnosti. Rezultati
               na tem področju se v tem trenutku kažejo predvsem v izrečenih globah in kaznih v
               smislu tudi prepovedi opravljanja dejavnosti ali pa v smislu naznanitve kaznivih
               dejanj. Kakšni so pa finančni učinki, bo razvidno iz letnih obračunov davkov in te
               podatke bomo imeli na razpolago nekje sredi letošnjega leta.</p>
               <p>Dodatno bi želela omeniti še, da projekta boja proti sivi ekonomiji spet ne smemo
               gledati izolirano od vseh ostalih aktivnosti, ki se izvajajo v okviru Vlade oziroma v
               okviru Ministrstva za finance in imajo namen povečanje učinkovitosti pobiranja javnih
               dajatev. Dejstvo je, da se razumevanje oziroma da se v javnosti davčni sistem razume
               kot nepravičnega, če omogoča, da so davčni zavezanci, ki bi morali biti v enakem
               oziroma primerljivem položaju, obravnavani različno, zaradi tega, ker se nekdo lahko
               z zelo malo truda izogne plačilu davka, drugi pa se temu ne more izogniti. In zaradi
               tega je naloga davčnega sistema zagotoviti enake pogoje poslovanja vsem davčnim
               zavezancem in z ukrepi, ki zahtevajo sorazmerno nizko administrativno breme davčnih
               zavezancev, povečati pravičnost davčnega sistema na način, da se onemogočijo zlorabe
               oziroma utaje davkov. In v tem kontekstu je Finančna uprava opravila v lanskem letu
               številne aktivnosti, v okviru katerih je bilo odmerjenih za 117 milijonov dodatnih
               davčnih obveznosti. V ta kontekst sodijo tudi dodatno odmerjene obveznosti na
               področju sive ekonomije. Ključna področja, kamor smo usmerjali svoje aktivnosti, pa
               so sistemske utaje DDV, preprečevanje utaj na področju plačevanja prispevkov za
               socialno varnost, preprečevanje nepravilnosti na področju transfernih cen, odmera
               davka v tistih primerih, kjer se ugotovi, da je obseg razpoložljivega premoženja
               nesorazmeren z dohodki, ki so bili prijavljeni v davčnih postopkih, in posebej
               projekt, nakazila v davčne  oaze. Vse te aktivnosti tečejo naprej tudi še v letošnjem
               letu, dodatno pa jih bomo podkrepili z drugimi ukrepi za povečanje učinkovitosti
               davčnega sistema, kjer začenjamo projekt posodobitve oziroma zmanjšanja
               administrativnih ovir v okviru Zakona o davčnem postopku, Zakona o trošarinah, Zakona
               o izvrševanju carinskih predpisov Evropske unije.</p>
               <p>Dodatno se v povezavi z izboljšanjem učinkovitosti pripravljajo ukrepi za
               učinkovitejše pobiranje oziroma zmanjšanje aktivnega davčnega dolga. Ta dolg se sicer
               z ukrepi, ki so bili sprejeti v lanskem letu, pospešeno znižuje, pa vendar
               ocenjujemo, da je glede na obseg dolga temu treba posvetiti posebno pozornost in
               zagotoviti, da bo vsaj večji del tega dolga čim prej tudi poplačanega.</p>
               <p>Zadnje področje, ki mu posvečamo pozornost z vidika povečanja učinkovitosti davčnega
               sistema, pa je skrajševanje časa, v katerem se odloča o davčnih zadevah v pritožbenih
               postopkih, in tu beležimo tudi v zadnjem obdobju znaten napredek pri skrajševanju
               časa, ki mine od vložitve pritožbe do odločanja o pritožbi, čeprav je na tem področju
               treba vložiti še več napora.</p>
               <p>Govora je bilo v uvodu o krepitvi pavšalne obdavčitve. Ne smemo pozabiti, da sme biti
               pavšalna obdavčitev zgolj možnost, ki se jo da na razpolago davčnim zavezancem, in
               dejstvo je, da se bodo davčni zavezanci zanjo odločali samo v primeru, če bo njihova
               finančna obveznost v primeru pavšalne obdavčitve nižja kot v primeru, če bi morali
               obračunavati davek po dejanskih prihodkih in dejanskih odhodkih. Glede na to, da je
               dejansko ta pavšalna obdavčitev v uporabi eno leto, je treba učinke te ureditve
               oceniti na podlagi dejanskih podatkov. Ti bodo znani nekje do konca marca, ko bodo
               oddani potrebni obračuni davka, in na tej podlagi bo lahko v sredini letošnjega leta
               narejena analiza primernosti obstoječe ureditve in predlagane morebitne spremembe za
               naslednje leto. Tu se bomo osredotočili na učinke ureditve, kakršna je veljala v letu
               2014, torej 50.000 evrov prometa za pavšalno obdavčitev, in ne bomo mogli še
               upoštevati te spremembe, ki je začela veljati z letošnjim letom. Dejstvo pa je, da se
               ne glede na to, kako veliko mejo postavimo, malo število zavezancev odloča za
               tovrstne spremembe, ker enostavno preračunajo in jim je finančno ugodneje, da
               ostanejo običajni zavezanci, ki ugotavljajo svojo davčno osnovo od dejanskih
               prihodkov in odhodkov.</p>
               <p>Skratka, če povzamem, po našem mnenju je uvedba davčnih blagajn pomemben element v
               izboljšanju učinkovitosti in s tem tudi pravičnosti davčnega sistema v Sloveniji.
               Ocenjujemo, da je to primeren ukrep, s katerim je treba nadgraditi dosedanje
               prizadevanje za zmanjšanje števila kršitev na tem področju, nikakor pa ne more biti
               to edini ukrep, zato bo pospremljen z drugimi spremljajočimi aktivnostmi.</p>
               <p>Če mi je dovoljeno, da se osredotočim še na drugi predlog sklepa, kjer se predlaga
               Vladi, da pripravi nabor ukrepov, s katerimi bo zagotovila učinkovito pobiranje
               davkov ter uspešen boj zoper sivo ekonomijo. Ocenjujem, da gradivo, ki vam je bilo
               danes predloženo za razpravo, že pravzaprav tak nabor ukrepov predstavlja, in
               ocenjujem, da ponovnega ali pa dodatnega gradiva v zvezi s tem  niti ne bi bilo treba predstavljati.
               Hvala lepa.</p>
            </sp>
            <sp who="SDT7:BanUrška">

               <speaker>PREDSEDNICA URŠKA BAN:</speaker>

               <p>Hvala lepa.</p>
               <p>Odpiram razpravo. Najprej bi dala besedo vabljenim na današnjo sejo. Gospod Meh,
               izvolite. Pa prosim, da se predstavite, poveste tudi organizacijo, zaradi
               magnetograma.</p>
            </sp>
            <sp who="SDT7:MehBranko">

               <speaker>BRANKO MEH:</speaker>

               <p>Hvala lepa, predsedujoča, za besedo. Lep pozdrav vsem prisotnim na tej seji! Sem
               Branko Meh, predsednik Obrtno-podjetniške zbornice Slovenije.</p>
               <p>Želel bi se zahvaliti gospodu Jožetu Horvatu, vodji Poslanske skupine Nove Slovenije
               za sklic te nujne seje in tudi za predstavitev, da si danes nalijemo čistega vina,
               kaj prinašajo te davčne blagajne za naše obrtnike in podjetnike.</p>
               <p>Da ne bomo na začetku narobe razumljeni. Mi nismo za to, da podpiramo davčne utaje,
               mi smo za to, da delujemo transparentno in da nam država zagotavlja pogoje, da lahko
               normalno delujemo, zaposlujemo in tudi razvijamo svoje dejavnosti. In ravno v tem
               delu nas davčne blagajne tudi zavirajo. Zakaj? Že pred dobrim letom je ta država,
               vlada, pa ne ta vlada, neka druga vlada prej, uvedla virtualne blagajne, se pravi,
               blagajne, ki se jih ne da brisati, programi, ki se jih ne da brisati. In smo tedaj
               tudi obremenili, kot smo danes slišali, 80.000 teh subjektov. Danes zopet
               obremenjujemo malo gospodarstvo s temi novimi poskusi, se pravi, z uvedbo davčnih
               blagajn, čeprav so te virtualne blagajne prinesle v državno blagajno že 100.000
               evrov. Težko mi je razumljivo, da bodo te davčne blagajne prinesle 100 milijonov, in
               težko verjamem, da bo uvedba teh blagajn prinesla od 50 do 100 milijonov v državni
               proračun. Mislim, da dodatno obremenjevanje slovenskega gospodarstva na ta način ni
               dobro, predvsem pa davčne blagajne ne bodo zajezile sive ekonomije. Te davčne
               blagajne so zopet naperjene na tiste obrtnike, podjetnike, ki legalno opravljajo
               dejavnost. Tistim, ki delujejo na sivem trgu, davčne blagajne ne pomenijo nič. Na
               Obrtno-podjetniški zbornici Slovenije smo mnenja, da je treba poostriti nadzor nad
               šušmarji. Predvsem je treba izenačiti kazni med našimi legalnimi obrtniki,
               podjetniki, in šušmarji; sedaj je ta za naše 27.000 evrov, za šušmarje pa 8.000. To
               se nam tudi ne zdi prav. Mnogokrat so omenjene države, recimo, Hrvaška, ampak želel
               bi izpostaviti, Švedska, Grčija, Hrvaška, Italija imajo največ davčnih utaj in imajo
               tudi davčne blagajne. Na drugi strani imamo sosede, Avstrijo, Nemčijo, Švico, ki
               nimajo davčnih blagajn, imajo urejeno gospodarstvo, najmanj davčnih utaj in največjo
               zaposlenost ter najbolje urejeno gospodarstvo. Zakaj se ne zgledujemo po teh državah,
               ki imajo urejeno gospodarstvo, in morda na nek način prenesemo njihovo zakonodajo,
               tisto, ki je dobra, tudi za slovensko gospodarstvo. Ko sem se pred nedavnim
               pogovarjal v Celovcu z gospodarstveniki, je beseda nanesla tudi na davčne blagajne.
               Veste, kaj so mi rekli? Nikoli, nikoli država Avstrija ne bo uvedla davčnih blagajn.
               Razlog je pa preprost – zato, ker ko politika ne bo več zaupala gospodarstvu v
               Avstriji, potem je tudi politike in gospodarstva v Avstriji konec. Zato je treba
               graditi na zaupanju. Danes pa vselej nekako obrtniki, podjetniki zaznavamo, da smo v
               tej državi neko nujno zlo, potrebni državi, da pač država funkcionira. Nobeden se pa
               ne zaveda tega, da neke davčne  olajšave, nižji davki, nižji prispevki, manj birokracije prineslo več
               zaposlitev, več v državno blagajno. To lahko jaz vam zagotavljam. Na drugi strani te
               davčne blagajne s strani FURS, bo vloženega 2 milijona državnega denarja, da ne
               rečemo kaj bo obremenilo gospodarstvo. In če ne bo prihodek 50 ali 100 milijonov, vas
               sprašujem, bo kdo od države, od državnih uslužbencev odgovarjal za to. Ne bo. Spet
               bodo ugotovili, da to ni prineslo tistega učinka katerega so nekako načrtovali in si
               bodo izmislili nekaj drugega. Zato prosim, dajmo enkrat z razumom vedeti, s čim
               obremenjujemo slovensko gospodarstvo na nek razumen način. Dajmo, vsak račun šteje,
               kar mi na Obrtno podjetniški zbornici vedno opozarjamo, vsak račun šteje. Zakaj vsak
               račun šteje? Zato, ker tisti, ko nelegalno opravljajo svojo dejavnost, ne morejo
               izdati računa. Ob koncu leta pa bodo lahko državljani Republike Slovenije
               uveljavljali ta račun oziroma pri dohodnini. To je prava pot, da stimuliramo tako
               podjetnike in seveda tako tudi državljane Republike Slovenije.</p>
               <p>Danes je bilo rečeno, da tri evre bo stal internet. Jaz bi vprašal, kdo od vas se za
               tri evre priklopi na to omrežje, ker potem bi mi tudi lahko na Obrtno podjetniški
               zbornici spodbudili naše podjetnike, da bi lahko cene prišli do te storitve. To je
               verjamem.</p>
               <p>Potem ne morem razumeti, da tudi Gospodarska zbornica Slovenije podpira te davčne
               blagajne. Dva dni nazaj smo imeli nek regijski sestanek na Bledu in smo vprašali tega
               gostinca, ki so člani Gospodarske zbornice, zakaj oni podpirajo. Veste kaj so mi
               rekli, to podpira vodstvo Gospodarske zbornice, mi na terenu gostinci tega ne
               podpiramo in tudi za njih je to dodatna birokratska ovira.</p>
               <p>Pa še, veste, mi v tej državi se bomo enkrat morali dogovoriti ali ta država
               potrebuje malo gospodarstvo, malo obrt, malo podjetništvo ali ne. Zakaj? Vam bom
               povedala. Ko se je šlo za objavo zdajle teh gostinskih obratov, gostinskih obratov so
               objavili vse naše male in naredili veliko škodo. Na drugi strani so ti isti
               inšpektorji ugotovili nepravilnosti v vrtcih, v šolah in bolnišnicah, njihovih
               kuhinjah. Zakaj istočasno tega ne objavilo. To se pravi, to je en napad zopet na malo
               gospodarstvo. Drugo je bilo, ko smo imeli na Ekonomsko-socialnem svetu, ko je nek
               institut naredil neko analizo, zakaj je manj teh nesreč pri delu. Veste kaj, isti ki
               je to predstavil je rekel, manj nesreč pri delu pri malih delodajalcih je zato, ker
               ne prijavljajo. Nekdo drugi je tam od sindikata rekel, da od velikih sistemov
               gostincem hodijo delavci v gostinstvu k malim, našim obrtnikom podjetnikom za
               minimalno plačo in jim potem na roke plačujejo. Veste kaj, res se bo treba vprašati,
               če še potrebuje to slovenska država malo gospodarstvo, če pa potrebuje, potem želimo,
               da smo enakopravni partner vsem drugim in da nas tudi tako obravnavate, da smo
               davkoplačevalci, in da smo tisti, kateri bomo to državo pripeljali iz krize in zato
               ne obremenjujte dodatno slovenskega gospodarstva. Včasih, veste, se pa že res vprašam
               pri vseh teh obremenitvah, kar obremenjuje ta država nas obrtnike podjetnike, če
               nismo že nekako za kakšnega zdravnika visoko specialista za psiho primerni.</p>
               <p>Hvala lepa.</p>
            </sp>
            <sp who="SDT7:BanUrška">

               <speaker>PREDSEDNICA URŠKA BAN:</speaker>

               <p>Hvala lepa.</p>
               <p>Gospa iz Trgovinske zbornice Slovenije. izvolite.</p>
            </sp>
            <sp who="SDT7:LapornikMija">

               <speaker>MIJA LAPORNIK:</speaker>

               <p>Prav lepo pozdravljam in še v mojem imenu, Mija Lapornik.</p>
               <p>Dovolite mi, da predno predstavim naše stališče  glede uvedbe davčnih blagajn, vendarle orišem, kakšno
               je trenutno stanje v naši trgovini oziroma širše tudi v slovenskem gospodarstvu,
               kajti informacija o tem, da smo že izšli iz krize, so zelo zelo napačne. O okrevanju
               slovenske trgovine v tem trenutku še ne moremo govoriti. Na to kažejo tudi zadnji
               razpoložljivi statistični podatki iz konca letošnjega januarja, ki kažejo na to, da
               so prihodki v trgovini na drobno v decembru 2014 glede na predhodni mesec ponovno
               upadli. In sicer za 1,5 %, na letni ravni pa za 2,5 %. Še bolj zaskrbljujoči so
               podatki o prihodku trgovini na dobro, če primerjamo zadnje podatke s predkriznim
               letom 2008. Iz teh podatkov lahko ugotovimo, da je slovenska trgovina ustvarila kar
               za petino manj prihodkov. To se pravi, izgubili smo 20 % prihodkov, med tem, ko je
               primerjalno gledano evropska trgovina na drobno v tem obdobju izgubila manj kot
               odstotek svojih prihodkov. To pomeni, da je slovenska trgovina pričela zagotovo
               zaostajati za evropsko trgovino, poleg tega pa tudi trendi niso kaj nič optimistični.
               Na zbornici bomo zadovoljni že, če bodo prihodki v trgovini v letošnjem letu vsaj
               približno na enaki ravni kot v lanskem letu. Ob seveda predhodnem pogoju, če
               subjektov ne bomo vedno znova, če subjektom ne bomo vedno znova nalagali novih
               stroškov in novih obremenitev. V tem obdobju, v zadnjem obdobju dveh let smo že
               sprejeli dva ukrepa na področju zajezitve sive ekonomije. En ukrep se je nanašal na
               uvedbo tako imenovanih virtualnih davčnih blagajn, ta ukrep je bil sprejet s 1. 7.
               2013 dalje, mi imamo podatke stroška uvedbe v povprečju mikro, malo, srednje veliko
               trgovsko podjetje znašal okoli 300 evrov. Drugi obvezni ukrep smo ga pa izvedli zdaj
               konec januarja, 31. 1. 2015 in sicer za obvezno uporabo vezane knjige računov. Jaz
               vam lahko podam informacijo, da ob začetnih kar precejšnjih težavah, kajti teh knjig
               je zmanjkalo, so se zdaj zadeve nekako umirile, podjetja lahko prihajajo do teh
               vezanih knjig računov. Vendar na učinke tega ukrepa moramo pa zagotovo še počakati.
               Zdaj pa še stališče naše zbornice do uvedbe davčnih blagajn. Na zbornici se zavzemamo
               za transparentno in jasno davčno politiko, ne podpiramo utajevanja davkov, na to
               kažejo tudi vse ugotovitve ob opravljenih že inšpekcijskih nadzorih, saj je bilo v
               trgovini ugotovljeno najmanj pomanjkljivosti. Zbornica ne podpira uvedbe davčnih
               blagajn, na način, ki bi dodatno obremenjeval gospodarstvo. Predlagamo vračilo
               stroška uvedbe in seveda tudi vzdrževanja teh blagajn, lahko tudi preko davčnih
               olajšav ali znižanja kakšne izmed obstoječih dajatev. Pred pripravo zakona, ker
               dostikrat v naši državi delamo tudi kaj na pamet, predlagamo obvezno cost benefit
               analizo. In sicer primerjavo vloženih sredstev z učinki višino predvidenih pobranih
               dajatev. In kar mi močno pogrešamo, na tem področju je bilo izredno malo storjenega
               je predlog za dvig ozaveščenosti potrošnikov, da je potrebno vzeti račun. Če že bomo
               uvajali davčne blagajne, potem jih moramo prav za vse poslovne subjekte, ne glede na
               vrsto dejavnosti. Se pravi brez izjem. Mi smo proučili na naših delovnih telesih tudi
               vladni akcijski načrt. In ugotavljamo, da predlagano prehodno obdobje, naj bi bilo že
               1. 9. oziroma 1. 10. vsaj z vidika prilagoditve tako hardware kot software ni
               ustrezno, zato vztrajamo na tem, da je najmanjše prehodno obdobje šest mesecev. Se
               pravi po naših predvidevanjih uvedba teh davčnih blagajn, ni možna pred 1. 1. 2016.
               Predlagamo tudi hrvaški sistem, če bomo že na to šli, se pravi on line sistem, čeprav
               ima tudi ta sistem možnosti, če se ne stisne, ima pomanjkljivosti, če se ne bo
               pritisnilo na tipko ustrezno, potem tudi tega ne bo evidentirane transakcije.  Naslednje področje na
               katerega opozarjamo in lahko privede do problema nelojalne konkurence je nepokritost
               Slovenije z internetom, nimamo ustrezne infrastrukture.</p>
               <p>Zdaj pa še vendarle dovolite mi, nekoliko besed o stroških uvedbe davčnih blagajn. Mi
               smo jih včeraj pretestirali, tako s trgovci, kot tudi z njihovimi informacijskimi
               podjetji, ki jim nudijo podporo oziroma jih suportirajo pri davčnih blagajn. Najprej
               zdaj v okviru o vzdrževanjih podatek, da bo prišlo v večjem, srednjem trgovskem
               podjetju do te nadgradnje na on line sistem pri davčnih blagajnah brez dodatnih
               stroškov, ta podatek zagotovo ne drži. Mi smo včeraj zadevo prečekirali in ta
               nadgradnja sistema za povprečen trgovski sistem, cena je pa seveda odvisna od števila
               blagajn, znaša tudi do 10 tisoč in več evrov. Zamenjava obstoječih virtualnih
               blagajn, kajti mi imamo informacije, mali trgovci so šli 1. 7. iz registrskih blagajn
               na virtualne davčne blagajne. Ta strošek bo pa znašal, zamenjava virtualne blagajne
               za novo davčno blagajno, od 500 do 800 evrov. Zdaj, kako je pa s povezavo z
               internetom, mesečni strošek naj bi po vladnem načrtu znašal tri evre, to tudi po
               naših informacijah ne drži. Informatiki so nam povedali, da takega ponudnika trenutno
               v Sloveniji ni in da bo mesečni strošek znašal vsaj 10 evrov na lokacijo ne glede na
               število blagajn na enem mestu. V zaključku resnično predlagamo ponovni razmislek o
               uvedbi davčnih blagajn, saj po sedanjem vladnem akcijskem načrtu obremenjujemo
               predvsem tiste, ki so že bili do sedaj obremenjeni in vsaj v trgovini v našem
               sektorju na področju davkov ni ugotovljenih večjih pomanjkljivosti, zato predlagamo,
               da se resnično najprej zagotovi učinkovitost nadzora in pripravi dodatni nabor
               ukrepov za zajezitev sive ekonomije in dela na črno. Hvala.</p>
            </sp>
            <sp who="SDT7:BanUrška">

               <speaker>PREDSEDNICA URŠKA BAN:</speaker>

               <p>Hvala lepa. Če izklopite mikrofon. Hvala. Še kdo od vabljenih želi besedo? V kolikor
               ne. Predlagatelj, izvolite, gospod Jožef Horvat.</p>
            </sp>
            <sp who="SDT7:HorvatJožef">

               <speaker>JOŽEF HORVAT (PS NSi):</speaker>

               <p>Hvala lepa gospa predsednica. Jaz bi se želel tukaj zahvaliti vsem, seveda tudi
               vlada, da je predstavila ta akcijski načrt in seveda predsedniku Obrtno podjetniške
               zbornice, kakor tudi predstavnici trgovinske zbornice, da smo tako dobili pravzaprav
               iz realnega, torej vtise in probleme iz realnega življenja. Mi smo sicer, naša
               poslanska skupina je veliko na terenu, naslednji terenski obisk imamo v ponedeljek,
               kjer se veliko družimo z gospodarstveniki, s podjetniki, predvsem s tistimi iz
               segmenta malega gospodarstva, ki pa itak vemo, da predstavlja v Sloveniji 99 % vsega
               gospodarstva. In tukaj danes, kolegice in kolegi, je ključno vprašanje. Jaz bom takoj
               podprl ta ukrep, če se bo ugotovilo in če o dejansko napovedana neka, torej narejena
               neka analiza, koliko se bo izboljšal konkurenčni položaj slovenskega malega
               gospodarstva s tem ukrepom. Kaj se bo zgodilo na področju konkurenčnosti? Ali bomo
               bolj konkurenčni ali bomo manj konkurenčni? Poglejte, komaj so se podjetniki navadili
               na tako imenovane virtualne blagajne, že prihaja neka nova motnja, nova turbulenca,
               novi stroški seveda tudi. In v zvezi s tem 1000 problemov, nič manj. 1000. Gospod
               predsednik Obrtno-podjetniške zbornice je že postavi vprašanje, kje se v Sloveniji
               dobi internet za 3 evre. Jaz ga imam v službenem stanovanju, najnižji paket 30 evrov,
               doma pa 45 evrov. Ne vem, kako imate vi? Morda je kakšen provider za internet za 3
               evre.</p>
               <p>Mi govorimo samo o teh 80 tisoč zavezancih, ki so zavezanci seveda že danes, zato
               razpolagamo z njihovimi podatki. Ne govorimo pa nič o šušmarjih. Ali imamo analizo,
               če pogledamo ta kolač 10 milijardne sive ekonomije. Kakšen delež pade ne utajevanje
               davkov pri zavezancih in kakšen delež pa pravzaprav te sive ekonomije ustvarijo
               šušmarji?  Šušmarji je
               prava slovenska beseda, ker jo najdete v slovarju slovenskega knjižnega jezika. Ko
               govorimo o konkurenčnosti, jaz seveda poslušam tudi predstavnike območne Obrtno
               podjetniške zbornice Murska Sobota, prihajam iz tiste regije, Pomurske. Kje so
               problemi, ko je tudi Hrvaška vstopila v EU, ko je Madžarska v EU? Poglejte kaj se
               dogaja. Jaz verjamem, da imajo inšpekcijske službe kadrovske probleme, verjamem tudi,
               da ne moremo kar tako na novo zaposlovati itd. Samo, eden čisto življenjski primer,
               ki blazno zmanjšuje konkurenčnost poslovanja naših obrtnikov. Od naših vzhodnih in
               južnih sosedov imate iks primerov, ko vam čez vikend pridejo narediti fasado na vašo
               hišo brez dovoljenja, kako je z računi pa me ne vprašajte, saj sami veste. To sicer
               nima veze z davčnimi blagajnami, govorimo o izboljšanju konkurenčnega okolja
               slovenskega gospodarstva. Tukaj se mi v Novi Sloveniji bojimo izjem. Kateri subjekti
               bodo izjeme, ki ne bodo rabili instalirati davčnih blagajn? Ko začnemo govoriti o
               izjemah se nam sistem poruši.</p>
               <p>Kar se tiče opreme, gotovo vsebina za eno daljšo razpravo. Ali je res 300 evrov, ne
               vemo, ampak koliko koli je naredimo spet izračun. Če je 80 tisoč zavezancev, to so
               uradni podatki, koliko bo to blagajn? 100 tisoč, 120 tisoč? Pa recimo 100 tisoč,
               potem je ta investicija enkratna 30 milijonov. 30 milijonov bomo vzeli gospodarstvu,
               bomo vzeli zavezancem, ja komu drugemu pa razen, če se tukaj za tem omizjem
               dogovorimo, da bo država kupila te blagajna in jih bo razdelila brezplačno. Neka
               logika bi bila. Ali ima država 30 milijonov, težko? Kaj pa tisti, ki so pravkar,
               julija 2013 uvedli tako imenovane virtualne blagajne, sigurno imajo kakšne pogodbe s
               Softwarskimi podjetji za vzdrževanje itd., te pogodbe bo sedaj treba prekiniti ali
               nadgraditi ali kako? Pustimo, morda boste rekli to so detajli, ki ta trenutek niso
               pomembni, morda res. Kako bo prekmurski <stage>/ nerazumljivo/</stage>, ki je pravzaprav neki
               umetnik, ki dela lestve, v bistvu spada na domačo umetnostno obrt, ampak ko gre na
               sejem je sam povedal na televiziji 10 štandov, on bo moral imeti kaj, 10 blagajn?
               Kako bo to zmogel? To je potem 300 evrov krat 10 je 3 tisoč evrov. Spet boste rekli,
               to je morda detajl, zanemarimo jih. Problem pa je, hudič tiči ravno v detajlih. Mi
               imamo v Novi Sloveniji stalno pred seboj stanje kako izboljšati konkurenčno okolje
               slovenskega gospodarstva. Če me boste prepričali, da je to ukrep, ki bo izboljšal
               konkurenčno okolje, ki bo zmanjšal sivo ekonomije, ki bo tudi šušmarje navdušil, da
               bodo plačali vsaj pavšalni davek, potem bom tudi jaz morda glasoval za davčne
               blagajne. V Šušmarjih pravzaprav ta trenutek sploh ne govorimo.</p>
               <p>Imamo veliko neizterjanega davčnega dolga in tukaj bi morda enkrat drugič kazalo
               odprti eno razpravo kako zakonodajalec, državni zbor pomagali ali dodatno pomaga
               finančni upravi, da bo lahko kvalitetnejše izterjala davčne dolgove, če že govorimo o
               teh problemih. Dobro. Toliko za enkrat. Hvala lepa.</p>
            </sp>
            <sp who="SDT7:BanUrška">

               <speaker>PREDSEDNICA URŠKA BAN:</speaker>

               <p>Izvolite, gospa Vraničar.</p>
            </sp>
            <sp who="SDT7:VraničarErmanMateja">

               <speaker>MAG. MATEJA VRANIČAR:</speaker>

               <p>Dovolite, bi se samo odzvala na nekatere navedbe.</p>
               <p>Najprej, kar se tiče Šušmarjev. Dejstvo je, da davčne blagajne ne morejo zajeziti
               problema ne izdaje računov in ne morejo zajeziti problema opravljanja dela  na črno, zaradi tega sem
               omenil že prej, da je prav finančna uprava s svojim angažmajem na področju
               izvrševanja Zakona o preprečevanju dela in zaposlovanja na črno naredila ključen
               premik v drugi polovici lanskega leta, ki je v bistvu število nadzorov se močno
               povečalo in zaznavamo kot posredni učinek te aktivnosti tudi vse več prijav s strani
               posameznikov dela na črno oziroma zaposlovanja na črno. Se pravi, določeni premiki ne
               skozi davčne blagajne, ampak skozi druge ukrepe se odvijajo tudi na tem področju.
               Potrebno pa je spremljati te prve učinke in jih po potrebi tekom leta tudi
               nadgrajevati z drugimi ukrepi.</p>
               <p>Omenjena je bila akcija vsak račun šteje. Na vsak način se strinjamo, da je potrebno
               najti neki vzvod, ki bo povečal davčno kulturo pri kupcih in ki bo povečal zavedanje
               kupca kako pomembno je, da zahteva in vzame račun, kjerkoli že pač karkoli kupuje za
               gotovino in zagotovo se strinjamo, da je potrebno vzporedno z Zakonom o davčnih
               blagajnah premisliti tudi na kakšen način kupce spodbuditi k jemanju računov, ker
               samo te dve aktivnosti nekako vzporedno lahko pripomoreta k izboljšanju okolja.
               Nikakor pa ne moremo pristati na to, da bi z aktivnostjo ogrozili izvajanje
               dosedanjega sistema pobiranja dohodnine in ogrozili uveljavitev oziroma nadaljnje
               izvajanje priprave informativnega izračuna dohodnine za posamezne davčne zavezance,
               ker če bi morali posamezniki uveljavljati davčno olajšavo konec leta skozi izdane
               račune oziroma skozi predložitev določenih računov bi to pomenilo, da sistema
               pobiranja dohodnine kakor ga poznamo ne moremo več nadgrajevati oziroma izvajati,
               zato je potrebno tukaj potrebno najti pameten način kako se zavezance k temu
               spodbudi.</p>
               <p>Delo na črno, ki ga izvajajo tujci, tudi temu se je treba posvetiti, vendar ne skozi
               davčne blagajne skozi druge vzporedne ukrepe.</p>
               <p>Kar se tiče stroškov, bom prosila kolega iz finančne uprave, če lahko pojasnijo na
               kakšen način smo prišli do ocen, ki smo jih zapisali v gradivu. Bi pa rada omenila
               to, že sedanji sistem omogoča zavezancev, da vse te stroške uveljavljajo kot davčno
               priznane odhodke in si s tem znižujejo davčno osnovo. Tovrstne stroške, ki
               predstavljajo investicijo lahko tudi uveljavljajo kot davčno olajšavo in v kolikor
               nimajo zadosti visoke davčne osnove, da jo lahko uveljavijo v letu, v katerem
               investicijo izvedejo lahko to davčno olajšavo prenašajo še pet let naprej. To
               sistemsko ureditev je potrebno imeti v vidu ali bi eventualno morala država
               zagotoviti naprave brezplačno vsem davčnim zavezancem. Če dovolite predsednica glede
               ocene stroškov.</p>
            </sp>
            <sp who="SDT7:BanUrška">

               <speaker>PREDSEDNICA URŠKA BAN:</speaker>

               <p>Izvolite.</p>
            </sp>
            <sp who="SDT7:unknown-M">

               <speaker>GOSPOD________:</speaker>

               <p>Hvala za besedo. Ko smo pripravljali ta akcijski načrt smo pri različnih izvajalcih
               tako pri ponudnikih interneta, blagajn oziroma tistih, ki vzdržujejo obstoječe
               blagajne preverili kakšne so obstoječe možnosti. Ugotovili smo, da je velik del
               zavezancev takšnih, ki ne bo potrebno za vzpostavitev davčnih blagajn storiti nič
               oziroma ne storiti nič, ampak imeli ne bodo stroškov. Torej, te skupine zavezancev so
               tiste, ki imajo že danes pač osebne računalnike za blagajne in že danes plačujejo za
               vzdrževanje programske opreme. Mi smo preverili pri določenih večjih ponudnikih
               programske opreme za izdajanje računov, da dejansko pri vzdrževanju ne bo šlo za
               nobene dodatne stroške. Gre za  tisto mesečno vzdrževanje oziroma letno vzdrževanje, ki
               ga že sedaj uporabniki takih blagajn plačujejo, seveda je pa to od trga odvisno,
               nekateri pa bodo to tudi dodatno zaračunali, normalno. Tisti, ki imajo PC blagajne
               lahko že danes tudi uporabljajo brezplačne rešitve, na primer za Windows platformo
               obstaja aplikacija GEN POS, za Linux platformo odprto kodno obstaja mikro blagajna,
               ki je tudi financirana s strani EU slovenska rešitev. Prepričani smo, da se bodo te
               rešitve, če bodo specifikacije za komunikacijo z finančno upravo znane dovolj hitro
               torej, če bo zakon sprejet dovolj hitro in posledično pravilnik in ostali akti, da
               bodo v takem primeru tudi te rešitve dovolj hitro urejene. Obstajajo tudi že
               brezplačne rešitve danes z Android platforme in tudi za te seveda velja enako.</p>
               <p>Kar se tiče tistih zavezancev, ki bodo morali kupiti novo blagajno, torej to so
               predvsem tisti, ki uporabljajo te elektronske registrske blagajne. Stroški za nakup
               neke osnovne rešitve so relativno nizki, so taki kot smo jih zapisali v akcijskem
               načrtu. Če čisto konkretno pogledamo, obstajajo Android tablica z 3G povezavo in pa
               termični tiskalnik se da novo dobiti z DDV-jem za 200 evrov. PC plus navadni
               tiskalnik se da tudi dobiti za cirka 300 evrov. Te zneski so preverljivi na trgu.</p>
               <p>Kar se tiče tega mobilnega interneta oziroma treh evrov, ki naj bi bili sporni. Če
               greste danes na spletno stran ponudnika T2 lahko vidite, da obstaja paket T2 mobilni
               paket mini z omejenim prenosom podatkov, ki pa zadostuje za tisto komunikacijo, ki bo
               potrebna s komunikacijo s finančno upravo. Komentiram, ker je bilo povedano, da ne
               obstaja tak paket, tukaj je pač konkreten. Se pa strinjam, da pa večji zavezanci,
               tisti, ki imajo nakupovalne centre, da ne bom sedaj operiral z imeni pa bodo morali v
               svoje blagajne nekaj več vložiti.</p>
            </sp>
            <sp who="SDT7:BanUrška">

               <speaker>PREDSEDNICA URŠKA BAN:</speaker>

               <p>Hvala lepa. Jaz vas tukaj prosim, da konkretnih ponudnikov ne omenjate, glede na to,
               da tukaj ni mesto, da delamo komu reklamo. Gremo naprej z razpravo. Gospod Andrej
               Šircelj, izvolite.</p>
            </sp>
            <sp who="SDT7:ŠirceljAndrej">

               <speaker>MAG. ANDREJ ŠIRCELJ (PS SDS):</speaker>

               <p>Hvala lepa. Spoštovana predsednica. Državna sekretarka. Predstavniki finančne uprave,
               zbornic. Kolegi in kolegice.</p>
               <p>Moja razprava bo uvodna razprava, zaradi tega, ker smilim, da je vprašanje, s katerim
               se danes ukvarjamo zelo pomembno in odpira številna vprašanja. Najprej seveda
               vprašanje o sivi ekonomiji, o obsegu sive ekonomije in iz tega izvedene davčne
               osnove, izgubljene davčne osnove in davka. To je verjetno osnova.</p>
               <p>Zakaj davčne blagajne takšne, če ene že imamo? Navsezadnje tukaj moram povedati, da
               sem prejšnje davčne blagajne, ki jih imamo že davčni zavezanci osebno podprl, če mi
               bo kdo rekel, te ne podpiram, že v naprej povem.</p>
               <p>Tretje. Kakšni so učinki na gospodarstvo in pravzaprav kakšni so učinki za državni
               proračun, učinki za proizvajalce te opreme o katerih je gospod že govoril, nekatere
               je že omenil, ki bodo pa verjetno nekateri zaslužili, o tem tudi kasneje. In seveda o
               javnih razpisih povezanih s tem. Najprej smo rekli siva ekonomija.</p>
               <p>Mi govorimo glede na analize o različnem obsegu sive ekonomije v državi pač tudi kako
               je opredeljena ta siva ekonomija, ali vključuje ves gotovinski promet, ne ves
               gotovinski dokument, kako je z Šušmarji, kdo ni Šušmar in  tako naprej in seveda to zahteva posebne
               analize in o tem je bilo veliko že povedanega.</p>
               <p>Eden izmed podatkov, ki jih je omenil tudi včeraj gospod Križanič, je 18% sive
               ekonomije, tako da ga citiram, pa tudi če drugi podatki govorijo o 20%, ko se
               primerjamo z Nemčijo, ki ima 12,5%, skratka, v istem obsegu in tako naprej, bruto
               družbenega proizvoda, kar znese, če nekoliko poenostavim, nekaj manj kot 7 milijard
               evrov ali pa 6 milijard in pol evrov. Kaj zdaj vključuje ta podatek? Marsikdo celo
               govori o tem, da gre tu za utajen davek. Marsikdo govori o tem, da je to celoten
               finančni izpad neke države in tako naprej. Zaradi tega me, glede na to, da je tudi
               Vlada predstavila gradivo, obvladovanje sive ekonomije v Republiki Sloveniji, me
               zanimajo podatki, in mislim, da o tem govorimo že 25 let v državi, in mislim, da
               država bi pa že morala sedaj dobiti neke podatke, in sicer o tem, prvič, koliko je
               sive ekonomije, koliko je obdavčenega prometa v okviru tako imenovane sive ekonomije,
               koliko je tako imenovane črne ekonomije tu notri, ki je neobdavčena, promet orožja,
               promet z belim blagom, promet s substancami, ki niso dovoljene, in tako naprej.
               Namreč, to je verjetno treba izločiti, koliko gre tu dejansko za transakcije, ki
               predstavljajo pranje denarja. Koliko gre za transakcije, ki so bile že obdavčene;
               navsezadnje, za transakcije z denarjem, ki je bil obdavčen in je popolnoma legalen.
               Na podlagi tega bomo šele dobili podatek o tem ali pa oceno o tem, bolj oceno o tem,
               koliko je dejansko davčne osnove, koliko je dejansko tiste osnove, od katere je
               utajen davek, seveda, ločeno na šušmarje in nešušmarje. In ko bomo upoštevali
               različne davčne osnove, davčno osnovo za davek od dohodkov pravnih oseb, davčno
               osnovo za davek na dodano vrednost, na primer, potem bomo ugotovili, koliko je
               dejansko davka, ki ni bil plačan. In v povezavi s tem ta analiza – jaz pričakujem, da
               bo danes te podatke povedala državna sekretarka, verjetno je narejena, stalno se
               govori o sivi ekonomiji in stalno se, mimogrede, tudi precej zavaja javnost, kajti
               teh podatkov nimamo, vsaj jaz jih ne poznam, tistih podatkov, ki bi jih morala
               sprejeti Vlada, ko je govorila o, kot tu vidim, Akcijskem načrtu uvedbe davčnih
               blagajn v Republiki Sloveniji, to je, kot je bilo rečeno, Vlada sprejela. To so
               sprejeli ljudje v Vladi, ki pač zastopajo svoja ministrstva, minister za finance je
               pa predložil ta akcijski načrt, ki je bil napisan s strani strokovnih služb na
               Ministrstvu za finance in na FURS-u. Tako da to je ta postopek, da ne bi zdaj
               mislili, kaj ta Vlada dejansko sprejema, politično odgovornost za ta akcijski načrt
               pa nosi Vlada, tako kot tudi za vse ostale odločitve. In na podlagi teh podatkov je
               bilo tudi s strani državne sekretarke pred kratkim povedano o šušmarjenju in delu na
               črno. In da je bil narejen, citiram, <q>"ključni premik pri tem, da bo tega dejansko
               manj."</q> Koliko je tega manj? Koliko je zaradi tega več prispevkov? In koliko je zaradi
               tega tudi manj dela na črno in koliko je posledično več davka? Namreč, ko sem
               poslušal predstavitve, se, na primer, takšne besede uporabljajo: velik del
               zavezancev, ključni premik<gap n="…"/> Gospe in gospodje, številke stojijo za vsemi temi
               besedami, ki lahko nekomu pomenijo nekaj drugega kot drugemu in zaradi tega bi bilo
               treba dati podatke. Ne bom rekel konkretne podatke, ker nekonkretnih podatkov ni,
               ampak izključno podatke in informacije.  Seveda me to zanima, da se lahko odločam o tem, ali so
               te davčne blagajne, ki jih zdaj Vlada želi uvesti, sploh upravičene ali ne.</p>
               <p>Poleg tega me zanima, glede na to, da je bilo rečeno tudi s strani državne
               sekretarke, da je bilo po tem, ko so bile že uvedene davčne blagajne, te prvotne
               davčne blagajne – zanima me tudi, zakaj se uporablja besedo <q>"virtualne"</q>, ker mislim,
               da je zavajajoče. Celo v vladnem gradivu je beseda <q>"virtualne"</q>, za kar mislim, da je
               zavajajoče, ampak o teh blagajnah govorimo, ki dejansko danes že obstajajo. Namreč,
               rečeno je bilo s strani državne sekretarke, da so ob tem določeni davčni ali pa
               nekateri davčni zavezanci, številni davčni zavezanci prešli na papirno obliko
               izdajanja računov. Koliko davčnih zavezancev je prešlo na papirno obliko, glede na
               obseg davčnih zavezancev, ki jih dejansko imamo? Na katerih področjih? Namreč, to so
               pač neki podatki, na podlagi katerih navsezadnje Vlada tu utemeljuje razloge, zakaj
               uvesti te neke nove, ki naj bi se zdaj imenovale <q>"online"</q>, v angleščini seveda,
               davčne blagajne. Zaradi tega je povečana prisotnost inšpektorjev bila potrebna in
               mobilnih davčnih oziroma finančnih enot. Tu me zanima, kolikšno je bilo povečanje
               zaposlenih na področju ne samo inšpekcije, ampak tudi na področju kontrole, skratka,
               tiste osebe, tisti zaposleni, ki so prej delali na Carinski upravi, so pri tem prešli
               na Finančno upravo, zdaj v skupno službo in v mobilne enote, skratka, vsi ti, ki
               nadzorujejo, da tako rečem, na terenu davčne zavezance. In koliko stanejo vsi
               zaposleni na Finančni upravi? Ali drži podatek, da je strošek Finančne uprave za vse
               zaposlene 100 milijonov evrov letno? Zanima me, ali to drži, ali je mogoče kaj več
               ali kaj manj. In seveda, koliko davka potem ekstra dejansko iz tega poberejo. V zvezi
               s tem me posebej zanima, glede na to, da so bili že izvedeni določeni ukrepi na
               področju Finančne uprave oziroma finančnega pregleda, kakšne učinke je imela akcija
               <q>"Vzemite račun"</q>, te se kot prve spomnim. Bilo je veliko oglaševanja, o tem je govoril
               tudi predstavnik Obrtne zbornice, ampak tisto je bila neka samostojna akcija, tudi
               neka agencija je naredila to, po televiziji je bilo, po radiu je bilo in tako naprej.
               Zanimajo me učinki in stroški te akcije. Namreč, to je bila akcija proti sivi
               ekonomiji. Koliko se je siva ekonomija zmanjšala? Koliko se je povečal obdavčeni
               promet, da tako rečem, zaradi te akcije in koliko so bili stroški te akcije, vključno
               s plačilom medijem za to oglaševanje?</p>
               <p>Potem me zanima, glede na to, da govorimo o sivi ekonomiji in so bile že narejene
               določene akcije Finančne uprave, in sicer poseben pregled cvetličarjev, tam okoli 1.
               novembra, pred 1. novembrom, akcija, poseben pregled cvetličarjev, koliko je bilo
               naknadno pobranega davka iz tega naslova. Potem je bila posebna akcija, tudi medijsko
               je bilo veliko govorjenja o tem, poseben pregled vulkanizerjev ob zamenjavi gum. To
               so take akcije, za katere že vemo, 1. november cvetličarji, ob zamenjavi gum, mislim,
               da je to 15. november, so vulkanizerji na vrsti in tako naprej. Lahko, da je bila še
               kakšna akcija. Me zanima, koliko je bilo iz tega naknadno pobranega davka. Glejte, tu
               bi vas prosil – mislim, da me razumete – davka, ne kazni, in koliko je bilo naknadno
               pobranih kazni. Zaradi tega, ker tu ugotavljamo – in tudi v tem gradivu Vlade Mira
               Cerarja piše, da je
               treba sivo ekonomijo preganjati s povečanjem kazni, med drugim piše tudi to. Glejte,
               primerjajte kazni, kakšne so danes na področju davčnih napak, primerjajte kazni na
               področju tega, če ne bo, ko že govorimo o kaznih, davčnih blagajn oziroma če nekdo ne
               bo upošteval davčne blagajne, bo plačal trikratno davčno osnovo. To je že napovedano.
               Glejte, to dejansko, da rečem na nekoliko simboličen način, ubije davčnega zavezanca.
               Z drugimi besedami, davčni zavezanec gre dejansko iz trga. Namreč, govorimo o sivi
               ekonomiji in preganjanju sive ekonomije. In tu imamo naslov <q>"Obvladovanje sive
               ekonomije"</q>, nekaj strani neke doktorske disertacije in potem predstavljeni določeni
               ukrepi. Ampak to je vladno gradivo, to ni zdaj doktorska disertacija, to je z glavo
               Vlade in je to vladno gradivo. Zelo skromno, glede na to, kaj bi morali dejansko
               imeti pred tem. Navsezadnje, če pogledamo Hrvaško, ki jo večkrat omenjate, tu piše,
               ocenjuje se, da znaša izpad proračunskih prihodkov zaradi neprijavljenega ali premalo
               prijavljenega prometa okoli 130 milijonov evrov, prvi stavek. Koliko znaša pri nas?
               Koliko znaša pri nas, posebej šušmarji, posebej tisti, ki ne pišejo računov ali ki
               falsificirajo račune? Skratka, želel bi posamezne finančne učinke od Finančne uprave
               in želel bi, kaj to dejansko pomeni za samo sivo ekonomijo.</p>
               <p>Me drugim je bilo tudi omenjeno s strani državne sekretarke, da se je s posameznimi
               akcijami doseglo 117 milijonov evrov nekega dodatnega davka, to je bilo zdaj v
               razpravi omenjeno. In sicer, številne aktivnosti so bile tu narejene, davek na dodano
               vrednost. Zdaj me tu zanima, ali je šlo tu za davčne vrtiljake in ali promet
               zavezancev, ki uporabljajo davčne vrtiljake, vštevate v sivo ekonomijo ali ne, ali je
               to vključeno ali ne. Zaradi tega, ker če ni, potem ne vem, kaj ima to zveze s sivo
               ekonomijo, ampak vi ste omenili davek na dodano vrednost in neizstavljanje računov.
               Plačevanje prispevkov, zamuda pri plačevanju prispevkov ali namensko neplačevanje
               prispevkov. Omenjene so bile številke transferne cene. Transferne cene, mislim, da
               kaj dosti z izdajanjem računov nimajo, razen seveda toliko, da je znesek na tem
               računu verjetno, če gre za transferno ceno, prenizek ali previsok, kakorkoli vzamete,
               in se te transferne cene posebej izračunajo. Veliko številk pa ni tu in tu ne gre za
               kakšne probleme z neizdajanjem računov, ampak so popolnoma druge težave.</p>
               <p>Nesorazmerno premoženje glede na prijavo premoženja. Tudi to nima povezave verjetno
               neposredne z davčnimi blagajnami.</p>
               <p>In na koncu še nakazila v davčne oaze, tudi to je bilo omenjeno, tu je državna
               sekretarka po vrsti naštevala te zadeve, v povezavi z davčnimi blagajnami. In tu me
               zanima, zakaj – glejte, če kdo ne verjame, bomo šli gledat magnetogram. Te stvari sem
               si pač tu napisal in me seveda zanima, kakšna povezava je tu, ali je tu morda širši
               pomen in širši kontekst utajevanja davkov, ki pa jih verjetno davčne blagajne, vsaj
               jaz mislim, ne bodo rešile, vsaj teh težav, ki so bile tu omenjene, ne.</p>
               <p>Tako me glede tega zanimajo te analize oziroma ti podatki od Finančne uprave, od
               Vlade Republike Slovenije.</p>
               <p>V povezavi s projektom davčne uprave je zanimivo marsikaj, med drugim tudi  dodatna administrativna
               obremenitev davčnih zavezancev, kjer tudi piše, kaj bo vse treba pisati na račune,
               med drugim prostor, kjer dejansko obstaja ta davčna blagajna, čas izdaje, oznaka
               načina plačila in tako naprej. Skratka, ta zadeva se bo tu nekoliko zapletla. Drugo
               me zanima vprašanje oziroma analiza tega, da so slabosti <q>"online"</q> sistema oziroma
               tveganja v primeru vzpostavitve, kar piše v vladnem gradivu, akcijskem načrtu,
               povečanje tveganja za neizdajanje računov. To piše na strani 5/12, slabosti <q>"online"</q>
               sistema oziroma tveganja v primeru vzpostavitve, alineja dva. Kar pomeni, da – ali
               menite, da bo zaradi tega več šušmarskega dela in kako smo potem v zaprtem krogu. In
               piše tudi, da lahko nastopijo težave z internetom, ne samo v smislu finančnega
               učinka, ampak tudi v smislu tega, da enostavno internet lahko neha delati in potem
               nastopijo tu precejšnje težave. Tudi naveden je že postopek, kako se bo potem delalo,
               skratka, veliko ročnega dela, veliko potrjevanja in tako naprej.</p>
               <p>Skratka, vprašanj v zvezi s tem, ali podpreti neke druge davčne blagajne ali ne, je
               veliko. In brez tovrstne oziroma te analize oziroma zasnove te analize in teh
               podatkov je popolnoma nesmiselno podpreti kakršnokoli dodatno obremenitev davčnih
               zavezancev. Seveda si želim, da ko govori Vlada Mira Cerarja o tem, da je treba
               obvladati sivo ekonomijo, in nam da tale papir, da so vsi ti podatki noter in da so
               vsi ti podatki napisani. In, predsednica, predlagam tudi sklep, da nam te podatke
               enostavno dostavi Vlada Mira Cerarja. Ne vem, mislim, da so pomembni tako za
               koalicijo kot za opozicijo, o tem govorimo že ne vem koliko časa, vendar teh podatkov
               ni. 25 let se v državi pogovarjamo o sivi ekonomiji! Zdaj, če jih nima, potem jih
               namensko verjetno nima. Zanima me tudi ta časovnica o davčnih blagajnah, ki je
               navedena v dokumentu, v enem od teh dveh dokumentov, ki smo ju dobili na mizo. Tudi
               mislim, predsednica, da bi bilo prav, da se ta gradiva dobijo vnaprej, zaradi tega,
               ker dajanje na mizo, bom rekel, ni ravno najbolj primerno. In da Vlado pozovete, da
               nam to da dejansko vnaprej, tisto, kar je posebej, kar smo dobili.</p>
               <p>In zdaj me zanima v zvezi s časovnico tudi glede teh javnih naročil. Zanima me, ali
               že obstajajo kakršnekoli povezave poslanskih skupin s prihodnjimi proizvajalci
               oziroma dobavitelji teh. Ali takšne osebe že nastopajo na kakšnih sestankih
               poslanskih skupin? Če že nastopajo, bi bilo fer, da se to pove, kajti ti postopki
               morajo biti transparentni. In tu gre lahko za veliko lobiranje. Ali je kakšen
               proizvajalec že neposredno govoril s kakšnim poslancem ali poslansko skupino? Tu gre
               za velik denar, nekaj 10 milijonov. Jaz predlagam, da če se je to dejansko že
               zgodilo, da pač poslanska skupina to objavi; navsezadnje mislim, da je tudi zakonsko
               pravilno, da bi tako bilo. Če pa tega ni, potem naj se pač pove. Jaz lahko povem, da
               jaz in mislim, tudi SDS ni imela nobenih takšnih razgovorov. Če pa to je, pa bi res
               prosil, da se to pove že na začetku. Dvomim tudi, da bi v tem primeru ta postopek ali
               pa v kateremkoli drugem primeru ta postopek tekel tako, kot je tu navedeno.  Možne so tukaj pritožbe,
               tukaj imate, da bo oddaja javnega naročila zunanjemu izvajalcu se zgodila 12. avgusta
               2015. Še nekaj bi bilo zelo pomembno, da se tehnične specifikacije, ki bodo navedene
               v pravilniku, da so zelo jasne, in da ne bi bile slučajno prilagojene le enemu
               proizvajalcu. Gre za vprašanje javnih naročil. Sedaj bi jaz prosil za te odgovore na
               ta vprašanja in potem bom nadaljeval z razpravo.</p>
            </sp>
            <sp who="SDT7:BanUrška">

               <speaker>PREDSEDNICA URŠKA BAN:</speaker>

               <p>Hvala lepa. Dajem besedo gospe Vraničar. Izvolite. Da podate odgovor.</p>
            </sp>
            <sp who="SDT7:VraničarErmanMateja">

               <speaker>MAG. MATEJA VRANIČAR:</speaker>

               <p>Hvala lepa za besedo.</p>
               <p>Najprej kar se tiče tega zadnjega. Javno naročilo je seveda potrebno za tisti del
               računalniškega programa, ki ga mora nabaviti in instalirati finančna uprava za to, da
               bo lahko upravljala svoje funkcije. Po eni strani potrjevanje izdanih računov, po
               drugi strani pa potem analiza rizika oziroma obdelava zbranih podatkov. To je en del
               zgodbe.</p>
               <p>Drugi del zgodbe je pa nakup potrebnih računalniških programov s strani davčnih
               zavezancev. Tukaj ne gre za nobeno javno naročilo, razen če je kateri od davčnih
               zavezancev sam zavezanec za uporabo Zakona o javnem naročanju. V okviru ministrstva
               in finančne uprave opravljamo razgovore tudi z različnimi proizvajalci različne
               računalniške opreme, ker pač potrebujemo podatke, ki so pomembni za to, da se
               pripravi sistem tak kakršen bo izvedljiv v praksi in tovrstne sestanke evidentiramo v
               skladu z veljavno zakonodajo.</p>
               <p>Drugo kar se tiče slabosti sistema, da obstaja nevarnost pojačanega obsega ne izdaje
               računov. Dejstvo je, da se zavezanci, ki kršijo predpise in v tem trenutku izdajajo
               račune na način, ki onemogočajo sledenje spremembam podatkov ali pa naknadno
               spreminjajo podatke na izdanih računih. Ti zavezanci se bodo odločali ali za, recimo
               še večjo kršitev, to je ne izdajo računov ali pa zato, da bodo uveljavili oziroma, da
               bodo opravili izdajo računa v skladu z zakonom. Kot sem omenila že prej v svojem
               drugem nastopu, si ne delamo utvar, da je mogoče z davčnimi blagajnami odgovoriti na
               vsa vprašanja, predvsem pa vemo, da je treba problem ne izdaje računov in ne
               zahtevanja računov s strani kupcev, nasloviti z dodatnimi vzporednimi ukrepi in tudi
               ti bodo pripravljeni.</p>
               <p>V zvezi s citiranjem podatkov, ki sem jih navajala prej v zvezi s sistemskimi
               oddajami DDV, prispevki za socialno varnost, itn., upam da ste me dobro slišali, ko
               sem povedala, da moramo problem boja proti sivi ekonomiji postaviti v kontekst
               celovitega boja proti neplačevanju javnih dajatev in te podatke sem navajala v
               kontekstu celote ukrepov, ki pomenijo izboljšanje učinkovitosti pobiranja javnih
               dajatev oziroma boja proti posameznim kršitvam. Omenila sem, pa še enkrat ponavljam,
               da smo v tem kontekstu v letu 2014, je finančna uprava v teh nadzorih odmerila za 117
               milijonov dodatnega davka. Samo na področju ugotovljenih nepravilnosti na področju
               projekta sive ekonomije, 3 in pol milijona in omenila sem, da ta števila 3 in pol
               milijona pomeni dodatne davčne obveznosti iz naslova DDV, večji pa so posredni
               učinki, to je povečanje prostovoljnega plačevanja davkov, kjer pa beležimo porast
               očiščenj vseh ostalih 
               učinkov, ki so se zaradi spremembe stopnje DDV v polovici leta 2013 in ocena je, da
               je teh dodatnih prihodkov zaradi pojačanega nadzora na področju sive ekonomije za
               cca. 100 milijonov evrov samo na področju DDV. Že v letu 2014, ko smo odmerjali davek
               od dohodkov pravnih oseb in pa davek od dejavnosti za leto 2013, ko so davčne
               blagajne veljale v bistvu samo pol leta, beležimo v nekaterih najbolj tveganih
               dejavnostih v povprečju 19% povečanja neto plačanega davka, davka od dohodkov pravnih
               oseb oziroma davka iz dejavnosti na področju dejavnosti restavracij in gostiln 26
               odstotno povečanje, dejavnost strežbe in pijač pa celo 60 odstotno povečanje
               pobranega davka. To je kar se tiče v bistvu teh podatkov.</p>
               <p>Kar se tiče povečanja števila zaposlenih v kontroli in inšpekciji. Dodatnega
               zaposlovanja v finančni upravi tekom lanskega leta ni bilo. Uporabili smo oziroma
               poskušali smo izkoristiti čim bolj učinkovito razpoložljive človeške vire. Predvsem
               smo s spremembo oblik nadzora izkoristili znanje in pa specialna znanja, ki jih imajo
               carinske mobilne enote. V letošnjem letu za delo finančne uprave na področju plač
               namenjamo približno 100 milijonov evrov, toliko kot je bilo omenjeno.</p>
               <p>Glede obsega sive ekonomije, bi se rada osredotočila na gradivo, ki vam je bilo danes
               poslano, na strani 3, točka 1.1 so ocene, ki so podane. V Sloveniji je edina uradna
               ocena glede obsega sive ekonomije, ocena statističnega urada in ta po metodologiji
               nacionalnih statističnih uradov, se pravi, da gre za podatke, ki so medsebojno
               primerljivi z različnimi evropskimi državami, izhaja, da se siva ekonomija giblje med
               2,3 in 17,5% BDP. Po tej metodologiji je SURS ugotovil, da je v letu 2010 obseg sive
               ekonomije v BDP znašal približno 8,3%, kar pomeni približno 3 milijarde evrov v
               nominalni številki.</p>
               <p>Drug podatek, ki ga izračunava statistični urad, pa je ocena davčne vrzeli v zvezi s
               pobiranjem DDV. Ta se ocenjuje po tako imenovani <q>"top down"</q> metodi, se pravi od
               zgoraj navzdol. To je običajna metoda, ki jo uporabljajo statistični uradi in ta
               vrzel je v letu 2011 znašala 7,1%. Torej v Sloveniji poberemo slabih 93% možnega
               davka na dodano vrednost in vrzel naj bi na ta način znašala cca. 220 milijonov
               evrov. Ti podatki niso razbiti glede na to koliko je tukaj ne predloženih računov,
               koliko je šušmarjev, koliko je spremenjenih računov. Tako podrobnih analiz nimamo na
               razpolago.</p>
               <p>Še v zvezi z delom na črno in pa zaposlovanjem na črno. V prvi polovici leta, ko je
               veljal še stari zakon o preprečevanju dela in zaposlovanja na črno, torej v obdobju
               od 1. januarja do 17. avgusta, je bilo opravljenih cca. 100 nadzorov, izdanih 43
               odločb o prepovedi opravljanja dejavnosti  in pa prejetih 554 prijav iz naslova dela na črno. V
               drugi polovici leta, ki zajema pravzaprav samo slabih pet mesecev, je bilo
               opravljenih 4 tisoč 847 nadzorov. Od tega 2 tisoč 988 na področju zaposlovanja na
               črno, 140 na področju nedovoljenega oglaševanja in pa tisoč 719 kar se tiče dela na
               črno. Izdanih je bilo 58 odločb za prepoved opravljanja dejavnosti in 20 odločb s
               katerim je bilo prepovedno delo posameznikom. Izvedenih je bilo 249 prekrškovnih
               ukrepov in izrečenih glob v višini 262 tisoč 500 evrov. Povedala sem tudi, da se je
               povečalo število prijav in sicer smo prejeli 2 tisoč 047 prijav v prvi polovici leta
               554 prijav in povedala sem tudi, da ocene finančnih učinkov teh aktivnosti v povezavi
               z dodatno odmerjenimi davki bodo vidne nekje sredi letošnjega leta, ko bomo lahko
               analizirali odločbe oziroma obračune davkov iz dejavnosti in pa davkov od dohodkov
               pravnih oseb. V teh primerih ne moremo v bistvu takoj ob ugotovljenih nepravilnostih
               tudi odmeriti vseh potrebnih dajatev.</p>
               <p>Hvala lepa.</p>
            </sp>
            <sp who="SDT7:BanUrška">

               <speaker>PREDSEDNICA URŠKA BAN:</speaker>

               <p>Replika, gospod Andrej Šircelj.</p>
            </sp>
            <sp who="SDT7:ŠirceljAndrej">

               <speaker>MAG. ANDREJ ŠIRCELJ (PS SDS):</speaker>

               <p>Predlagam, da ti podatki o katerih nimamo, to so podatki o davčnih osnovah, koliko je
               dejansko šušmarjenja, koliko je v teh ocenah neizdajanja računov, da odbor zahteva,
               da te podatke pridobi Vlada Republike Slovenije, in da dejansko pove koliko te sive
               ekonomije ali pa koliko sive ekonomije, ki se nanaša na to, da jo lahko obdavčimo,
               sploh v Sloveniji imamo. Podatek statističnega urada o tem, da imamo 7% izpad davka
               na dodano vrednost, po mojem spominu primerjalno gledano, je med boljšimi podatki v
               državah Evropske unije. <stage>/ oglašanje iz dvorane/</stage> No, gospod Križanič pravi na tretjem
               mestu, kar pomeni, da v primerjavi z drugimi državami Evropske unije ta izpad ni
               velik, zaradi tega se seveda tukaj postavlja vprašanje, še enkrat vprašanje o tem, o
               smiselnosti uvedbe blagajn, nekih novih blagajn, ki bodo zahtevali seveda tudi
               dodatne stroške davčnim zavezancem.</p>
               <p>Jaz se zahvaljujem državni sekretarki za te podatke, bi pa želel podatke, ko je
               govorila o povečanju davčnega izplena v odstotkih. Mislim, da ste govorila o
               cvetličarjih, itn., 37%, itn. Koliko je to v absolutnem znesku? Koliko je to v
               absolutnem znesku, ker jaz se bojim, da je ta absolutni znesek zelo majhen in koliko
               je strošek davčne oziroma finančne uprave zato, da je do tega absolutnega zneska
               prišla. Omenjen je bil znesek, da je bila narejena, to že na začetku, kontrola,
               nadzor pri 3 tisoč 500 davčnih zavezancih približno, in da je bilo pobrano 3 milijone
               500 davka. To je bilo, to se pravi, 3 tisoč 500<gap n="…"/> Ja, tako približno, 3 milijone 500
               davka pa 3 tisoč 537 davčnih zavezancev. Tisoč evrov na davčnega zavezanca. Kakšni
               stroški so bili za teh tisoč evrov za posameznega davčnega zavezanca oziroma v
               povprečju? Strošek delovne sile, strošek izdaje dodatne odločbe, strošek vsega tega
               kar dejansko pač tukaj je. Kolikšno obdobje je to trajalo? Ali se to, bom rekel, z
               vidika, z zornega kota ekonomičnosti po kateri mora finančna uprava delovati,
               dejansko, grd izraz slovenski bom uporabil, sploh ni slovenski, izplačalo. Ali je to
               bilo vredno tega denarja, ob tem seveda, da so prišli v  časopisi, novice kako finančna uprava obdavčuje
               gobarja, kako finančna uprava zapre neki lokal, ker ima seveda čisto neke druge
               psihološke efekte o tem kako naj bi, potem drugi davčni zavezanci to dajali. To je
               kopija italijanske davčne uprave in italijanske finančne policije in seveda tudi
               načina poročanja italijanskih medijev. To je kopija pa še slaba kopija je bila. Ko se
               ovije neki trak okoli nekega podjetja, veliko je tem inšpektorjev, policije, lahko se
               doda še kakšne pse, itd., orožje in potem ne smejo manjkati kamere, to je
               zastraševalni efekt in učinek. Jaz se bojim, da se ta država vse bolj in bolj nagiba
               v zastraševalne učinke ljudi in davčnih zavezancev tudi s temi blagajnami. In da se,
               oprostite, gospe in gospodje, uresničuje tisto kar je napisal George Orwell leta 1948
               v knjigi 1984 – Popolni nadzor – ki pa nikoli ni dovolj popoln, da bi bil popoln in
               zadosti učinkovit. Zelo se bojim, da gre stranka Mira Cerarja v to smer. Tudi s temi
               ne blagajnami. Kje je še možen nadzor, preberite si v knjigi Georga Orwella 1984.</p>
            </sp>
            <sp who="SDT7:BanUrška">

               <speaker>PREDSEDNICA URŠKA BAN:</speaker>

               <p>Hvala lepa. Naprej nadaljujemo z razpravo. Gospa Lep Šimenko.</p>
            </sp>
            <sp who="SDT7:ŠimenkoLepSuzana">

               <speaker>SUZANA LEP ŠIMENKO (PS SDS):</speaker>

               <p>Hvala za besedo, predsedujoča. Spoštovane poslanke, spoštovani poslanci. Spoštovani
               vsi predstavniki ministrstva in ostali gostje.</p>
               <p>Sedaj naj v samem začetku povem, da sem pač izrecno proti bilo kakšnim dodatnim
               obremenitvam, naj gre tukaj za administrativne ali davčne. Davčne blagajne niso čisto
               nič drugega kot pa ravno to. So samo eden dodaten strošek za poštene subjekte.
               Poudarjam <q>"poštene"</q> torej za tiste poštene, ki opravljajo neko pridobitno dejavnost.
               Ta ukrep zagotovo ne bo rešil tistega ključnega za izziv tiste prave sive ekonomije,
               tiste, ki dandanes ne izdaja računov, ki nima registriranih dejavnosti. Gospa državna
               sekretarka je sama rekla, da morajo zagotoviti enake pogoje poslovanja vsem davčnim
               zavezancem. Ja, torej davčnim zavezancem, kaj pa tisti, ki to sploh niso? Ti pa vas
               očitno ne motijo in ravno ti so prava nelojalna konkurenca malemu gospodarstvu. Jaz
               ne vidim nobenega razloga in niti ene pozitivne stvari, zakaj bi dejansko te davčne
               blagajne morali uvesti. Mene zanima kaj se bo naredilo za zajezitev prave sive
               ekonomije? Bilo je dovolj povedanega, vendar pravega odgovora na to še nisem dobila.
               Seveda me tudi znaša koliko znaša naš trenutni davčni dolg in kaj se na tem dejansko
               dela? Kakšen je znesek tega davčnega dolga? Ali ne bi bilo bolj smiselno tako kot je
               že bilo povedano, da bi se mi ukvarjali ravno s tem?</p>
               <p>Problemi, ki se tukaj pojavljajo. Eden je ta, ki je že bil izpostavljen kaj tam, kjer
               ni interneta? Prihajam iz območja bližina Haloz, tam ni povsod signala za telefon in
               tudi ni povsod interneta, kaj sedaj to pomeni za te gospodarske subjekte, ti ne bodo
               mogli opravljati svoje dejavnosti? Prosim, odgovor na to vprašanje. Zanima me tudi
               kaj bo s tistimi, ki delajo na terenu, kako bo rešena ta problematika za njih?
               Generalno spet bom ponovila to kar sem že večkrat, spet se dela v smeri
               centralizacije. Če mi hočemo iti v smeri decentralizacije moramo omogočiti prav vsem,
               da lahko opravljajo dejavnost in sedaj z uvedbo davčnih blagajn spet določene
               subjekte omejujemo. Omejujemo jih tam, kjer bi se morali vsi prizadevati, da
               prebivalci ostanejo, da si najdejo samozaposlitve in da se bi še na tista območja
               ljudje priseljevali. Prosim, dajmo razmisliti o tem malo bolj realno.</p>
               <p>Na to temo davčnih blagajn, glede na to, da je bilo v preteklosti dosti govora o tem
               sem se pogovarjala z manjšimi podjetniki z s.p., te, ki opravljajo različne
               dejavnosti. Kaj so bili njihovi odgovori? Tisti, ki živijo v bližini mejo marsikdo je
               izmed njih rekel: <q>"Se bom pa v Avstriji registriral dejavnost."</q>  Drugi se rekli: <q>"Bom pa zaprl dejavnost,
               ker dejansko naša davčna politika ni poštena, ni pravična."</q> Morda se je tukaj tudi za
               vprašati kaj pa naša socialna politika, ali je poštena napram tem davčnim zavezancem,
               ki pošteno dela in si svoj denar prislužijo. Marsikdo izmed njih reče: <q>"Potem bom dal
               vse skupaj dol, bom delal na črno tako kot delajo ti, ki sploh niso zavezani in ne
               izdajajo računa pa še socialno bom prejemal, otroški dodatek in podobno"</q>. Verjetno,
               ni naš namen ta. Mi si želimo več aktivnih ljudi, zaposlenih ljudi. Ta ukrep se mi
               zdi v popolnem nasprotju s tem.</p>
               <p>To kar je predlagala Obrtna zbornica Slovenije, kje bi se mi morali lotiti reševanja
               problemov na sistemski način, to pa zelo podpiram. To imamo previsoke davčne stopnje,
               podpiram. Prezapletena davčna administracija, se strinjam. Previsoki prispevki
               zaposlenih, absolutno strinjam. Dragi pogoji poslovanja. To so stvari, o katerih bi
               mi morali danes govoriti. Z uvedbo davčnih blagajn ne bomo rešili popolnoma nič. Še
               manj pa bomo rešili tisto ključno, zakaj vi danes tukaj pravite, da bi jih morali
               uvesti. Dajte, lepo prosim, dajmo enkrat skupaj razmisliti in dajmo govoriti o
               sistemskih rešitvah. Morda ne bodo prinesle rezultata v letu 2015, ker seveda neka
               davčna razbremenitev kratkoročno je ravno obratna, ampak dolgoročno pa zagotovo
               pomeni več prihodkov v proračun in dajmo govoriti raje o tej problematiki. Hvala za
               enkrat.</p>
            </sp>
            <sp who="SDT7:BanUrška">

               <speaker>PREDSEDNICA URŠA BAN:</speaker>

               <p>Hvala lepa. Naslednjemu dajem besedo gospodu Priklu. Izvolite.</p>
            </sp>
            <sp who="SDT7:PriklUroš">

               <speaker>UROŠ PRIKL (PS DeSUS):</speaker>

               <p>Hvala lepa za besedo. Predsednica. Spoštovane kolegice in kolegi. Spoštovani
               gostje.</p>
               <p>Jaz sem vesel, da se vsi zavedamo kako potrebno se je boriti proti sivi ekonomiji in
               da to ni naloga samo nas v Sloveniji, ampak sistem problemom, ali je to na veselje
               ali na srečo, ali na žalost srečuje tudi v številnih drugih državah. Prav je, da so
               davčna bremena enakomerno in pravično razporejena med vse tiste, ki morajo dati
               državi kaj je državnega in kot so včasih rekli cesarju, kaj je seveda cesarjevega.
               Šala na stran. Jaz osebni bi si želel pa verjemite tudi v stranki Desus, da ne bi
               bilo potrebno izvajati takšnih in podobnih ukrepov kot so bodisi virtualne, pa da ne
               bo ta izraz zavajajoč ali kot so <q>"pravi"</q> davčni blagajni pravi tudi pod navednicami
               kar je gradivo pred nami. To je na žalost neizbežno zelo ali pa dejstvo, ker se
               očitno na trkanje zavesti ali pa neke morale pri izvrševanju davčnih obveznosti do
               sedaj ni kaj dosti uspelo postoriti in ne samo pri nas tudi drugod. Tisti, ki malo
               dlje spremljate to problematiko veste, da je na ministrstvu za delo, kar nekaj let
               sicer že nazaj bil tudi državni sekretar za preganjanje sive ekonomije oziroma dela
               na črno pa rezultati niso bili najbolj spodbudni.</p>
               <p>Kot povedano v stranki DeSUS se zavzemamo za sistemsko in pravično ureditev na tem
               področju. To smo nenazadnje zapisali tudi v naš program dela stranke, pa ne bom tega
               navajal, da mi ne bi kdo očital, da tukaj delamo reklamo za stranko Desus, ampak
               imamo resne in trdne namere, da to zadevo uredimo. Nenazadnje to pa seveda lahko
               tukaj povem, pa bom citiral, kar smo zapisali v koalicijsko pogodbo: <q>"Plačilna
               disciplina in boj proti sivi ekonomiji okrepiti bo potreben nadzor nad plačevanjem
               prispevkov in davkov s strani delodajalcev in uvesti davčne blagajne za zajezitev
               sive ekonomije. V ta nam bo v mandatu vlade pripravljen zakon o davčnih blagajnah,
               konec citata"</q>, se zadeva še nadaljuje. Če smo to zapisali po razmisleku in preudarno
               v koalicijski sporazum oziroma pogodbo je prav in edino prav, da se tega tudi držimo
               in da probamo te zadeve tudi realizirati.</p>
               <p>Davčne blagajne ja, ne pa seveda edini ukrepi  za zajezitev anomalij na tem področju in kolikor sem
               uspel, jaz se opravičujem bolj na hitro kot pa detajlno, pogledati to kar je vlada
               gradivo pripravila, jaz mislim, da je zelo korektno pripravljena zadeva. Notri so
               navedeni tako imenovani sektorski politike po posameznih resorjih, ki bodo pripomogle
               k zajezitvi tega problema. Kot povedano, ne bodo pa davčne blagajne same in izključno
               davčne blagajne rešile problem sive ekonomije, neplačevanja davkov, itd.</p>
               <p>Morda še dva izkoraka. Tukaj so navedene nekatere države, s katerimi smo sigurno
               primerljivi. Kolega Horvat je navajal tiste države, ki teh davčnih blagajn nimamo,
               veste to je pač tako, vedno, ko zastopamo neko stališče, ko bi želeli nekaj povzeti
               se primerjamo s tistimi državami, kjer davčne blagajne ali podobni mehanizmi so na
               voljo ali so vzpostavljeni, ko nam pa to ni všeč druge države omenjamo. Kolikor sem
               se jaz pogovarjal s kolegi iz Hrvaške, oni so uporabili izraz <q>"Nemogoče je
               namagarčiti ovaj sistem."</q> torej <q>"Nemogoče je ta sistem, ki so ga oni z davčnimi
               blagajnami uvedli, nekako če se lahko to prevede, pretentati, prelisičiti."</q> Jaz
               verjamem, da bo tudi sistem davčnih blagajn v Sloveniji tako narejen, da ga ne bo
               mogoče prelisičiti ali pa preveslati ali kakorkoli uporabimo ta izraz in da se bodo
               davki dejansko stekali tja kamor so namenjeni in da se ne bo poznal negativni učinek,
               ne samo v proračunu, ampak tudi v dveh torej para zdravstveni in pokojninski
               blagajni.</p>
               <p>Iz povedanega seveda izhaja, da jaz podpiram in bom tudi podprl uvedbo davčnih
               blagajn. Ne morem podpreti predlaganega sklepa, ki ga, spoštovani kolega Jože
               predlaga, pa verjamem, da ima dobre namene in da bi rad v končni fazi naredil
               pravični sistem pobiranja in redistribucije finančnih bremen, ampak način med
               predlagatelji se pač na žalost seveda razlikuje. Jaz bi si želel davčne blagajne, če
               sem čisto odkrit čim hitreje in sem to časovnico kar nekajkrat prebral pa se mi je na
               prvi pogled zdelo, 1. 1. 2016 bo zadeva de facto zaživela. Zelo oddaljen je ta 1. 1.
               2016. Ko sem pa natančno pogledal vse te datume na tej časovnici pa je moč ugotoviti,
               da je to relativno optimalen datum, morda se s kakšnimi postopki. Namreč, zakaj
               optimalen? Tukaj notri je potrebno vedeti, da gre za javna naročila, ki se iz tega
               razlogov postopkovnih časovno lahko tudi še zavlečejo. Druga zadeva. Gre za
               informacijsko tehnologijo, ki mora biti preudarno izbrana. Predvsem pa mora biti
               tisti, ki ste se ukvarjali s temi zadevami dobro veste, najprej v tistem okolju in
               šele potem v produkcijo, da se ne gre kar skočiti v vodo ne vedoč, koliko je globine,
               kar v produkcijo. Upam, da bo ta časovnica vzdržala in da bo dejansko zadeva v pravem
               pomenu besede zaživela z začetkom naslednjega leta.</p>
               <p>Na koncu pa ne, sploh ne najmanj pomembno. Resnično v Desusu in jaz osebno ne želimo,
               da bi uvajanje davčnih blagajn pomenilo neko dodatno, nepremostljivo oviro in pa
               takšno breme za gospodarske subjekte, ki bi v končni fazi lahko pomenilo njihovo
               stagnacijo opuščanja dejavnosti in podobno. Želim si, da bo tudi ta razprava privedla
               k temu, da morebitne pomanjkljivosti, ki so na tej poti do uveljavljanja davčnih
               blagajn se odpravijo in da bo zadeva, ki sem prepričan v to, iskrenega namena tudi le
               tega dosegla. Hvala lepa.</p>
            </sp>
            <sp who="SDT7:BanUrška">

               <speaker>PREDSEDNICA URŠKA BAN:</speaker>

               <p>Hvala lepa. Naslednji ima besedo gospod Logar, potem pa še gospod Križanič.</p>
            </sp>
            <sp who="SDT7:LogarAnže">

               <speaker>MAG. ANŽE LOGAR (PS SDS):</speaker>

               <p>Hvala, spoštovana predsednica.</p>
               <p>Jaz se živo spomnim besed finančnega ministra, ko je takrat na hearingu preden je
               postal minister dejal, da bo njegova primarna  želja in njegov glavni cilj izboljšati konkurenčnost gospodarskega
               okolja. Mislim, da smo vsi takrat sodelovali in prisluhnili tem besedam. In da je
               vzpostavljanje konkurenčnejšega okolja pod podmeno, da aktivno oziroma trenutno
               okolje ni konkurenčno, bistveno in ključnega pomena za izboljšanje gospodarskih
               aktivnosti in za izhod Slovenije iz krize. Najprej smo slišali predstavnico
               Trgovinske zbornice, da Slovenija še ni iz krize, ampak da smo v zelo težkih
               razmerah, ko se trgovina spopada z vpadom prometa. To pa seveda je samo eden od
               indikatorjev o tem kako se gospodarska aktivnost še ni vzpostavila na neko vzdržno
               raven, ki bi omogočala nek normalen gospodarski razvoj. Najboljša davčna blagajna in
               najboljši sistem za izogibanje sive ekonomije so nižji davki, ne davčne blagajne, ne
               virtualne davčne blagajne, ne ne vem kakšna represija, ampak preprosto nižji davki in
               bolj učinkovita javna uprava. Ampak če smo spremljali zadnje štiri mesece in pol
               delovanja te vlade, ki je sicer na začetku obljubljala neko spremembo kursa v drugo
               smer, smo priča samo dodatnim davčnim obremenitvam in dodatnim administrativnim
               obremenitvam. Eden od teh dodatnih in davčnih in administrativnih obremenitev je tudi
               danes tu pred nami. Kolega Prikl je zaključil svojo predstavitev stališča približno v
               tej smeri, da upa, da se bo predlagana časovnica uresničila, kot je v tem vladnem
               akcijskem načrtu. Jaz pa pravim, da če je kaj resnice o tistih besedah ob sklepanju
               koalicijske pogodbe in tudi pred volitvami o tem, kako je treba v parlamentarni
               razpravi in ločevanju izvršilne in zakonodajne veje oblasti in spoštovanju
               neodvisnosti poslancev dati posebno težo, potem ta časovnica ne sme biti uresničena.
               V tem akcijskem načrtu lahko preberemo, da predlagana časovnica vključuje zelo kratke
               roke in ne predvideva rezervnih možnosti. Delovna skupina, kot tu lahko preberemo, je
               pooblaščena, da minimizira nastanek možnih tveganj, ki bi povzročile zamudo pri
               uvedbi tega novega sistema in kot te možne dejavnike zamude našteva pritiske s strani
               proizvajalcev, prevelik obseg izjem, določitev postopka pridobivanja potrdil, pritisk
               zainteresirane javnosti in tako naprej. Nič pa parlamentarne razprave, kot da ni
               parlament tisti, ki potrdi zakon, kot da ni parlament tisti, ki na podlagi različnih
               stališč poslanskih skupin najde najboljšo možno varianto ali pa se odloči na podlagi
               predstavljenih argumentov, da ta varianta ni primerna za nadaljnjo obravnavo. O tem,
               kako Ministrstvo za finance ali Vlada, glede na to, da gre za vladni akcijski načrt
               upošteva ali spoštuje drugo vejo oblasti, zakonodajno vejo oblasti, parlament,
               najlepše opredeli ta stavek: Potrebno bo tesno sodelovanje z Državnim zborom, da se
               zagotovi tekoč zakonodajni postopek. Sedaj pa meni povejte kaj je to tekoč
               zakonodajni postopek. Po mnenju Vlade, če gledamo časovnico, je tekoč zakonodajni
               postopek, da se po hitrem postopku sprejme to, kar predlaga Vlada. To ni ločitev
               zakonodajne in izvršne veje oblasti, pa če si stranke, ki nastanejo 42 dni pred
               volitvami še tako to razlagajo.</p>
               <p>Predlagatelj, kolega Horvat, je pri svojem uvodu izpostavil dva argumenta  zoper uvedbo teh davčnih
               blagajn in sicer je dejal, da je pričujoč predlog pripravljen za to, da bi več
               pobrali, in da bi nas država oziroma Vlada nadzirala. Sicer so predstavniki
               ministrstva nekako poskušali te trditve ovreči, ampak poglejte, če pregledate med
               cilji, ki so navedeni in potem kasneje v tem akcijskem načrtu tudi obrazloženi, v
               bistvu Vlada sama priznava, da so to njeni predlogi. Zapiše, da je eno temeljnih
               ciljev povečanje javnofinančnih prihodkov in pridobitev kvalitetnejših podatkov o
               poslovanju davčnih zavezancev. In potem gre v tej razpravi oziroma o temu
               razčlenjevanju teh dveh stvari še rahlo naprej, od med razloge, zakaj je dobro uvrsti
               tako imenovane davčne blagajne, navaja tudi enega od razlogov, da bo FURS lahko
               namesto tako sam s svojih pisarn izvajala davčne nadzore brez obiskanja zavezancev,
               da bodo prejeti podatki omogočali identifikacijo rizičnih zavezancev, da bo lahko
               FURS hranil podatke o izdanih računih, izvajal analitične obdelave, pregledoval
               stornacije, primerjave podatkov, prilivov, itn. Skratka, da bo FURS lahko nadziral te
               lumpe srednje in male podjetnike. To je logika davčnih blagajn, ki veje iz tega
               teksta, kako bo z uvedbo davčnih blagajn, lahko posamezni, ne vem, dacar, na svojem
               mestu takoj pogledal kako posluje posamezni subjekt in koliko goljufivosti je v njem.
               Torej ne logika, ki ga je predstavila obrtna zbornica, torej vsak račun šteje,
               pozitivni pogled, ampak negativni pogled. Treba je ugotoviti kakšne lumparije te
               srednji in mali podjetniki počnejo. Ob tem, da nam je davčna oziroma državna
               sekretarka povedala, da je znesek, ki ga targetirajo s tem postopkov oziroma s tem
               novim administrativnim bremenom, tam okoli 200 milijonov. Poglejte, samo za dve banki
               Foruma 21, je država zmetala 450 milijonov. Samo za dve banki Foruma 21. Tukaj pa za
               več kot polovico manjši znesek pritiska oziroma izvaja nov primež za tiste, ki
               dejansko se borijo za svoj vsakdanji kruh, ki niso tam zato, da bi preko banke HSBC
               svoja bajna premoženja spravljali v davčne oaze, ampak zato, ker na trgu ustvarjajo
               svoj posel. In zato ker očitno je to najlažji način, da se na njih pritisne, Vlada
               išče nove metode, da bo iz njih iztisnila še tistih nekaj milijonov, da bo lahko, ne
               vem, zakrpala tisto proračunsko luknjo, kjer pa na drugi strani imamo še precej črnih
               lukenj, kjer ponikuje denar. In samo, da ponazorim nesmisel te uvedbe davčnih
               blagajn. Poglejte, v uvodu tega akcijskega načrta preberemo, da je tovrsten način
               utajevanja davkov najbolj opazno v dejavnostih kot so gostinstvo, frizerstvo, masažni
               saloni, pedikerstvo, cvetličarstvo, vulkanizerstvo. Ko je pa obrtna zbornica v svojem
               dopisu opozorila na to, kaj pa ta predlog izključuje, pa lahko preberemo, da so to
               obrtne dejavnosti kot so, kjer je ta nadzor manj pogost in kjer prevladuje izdajanje
               računov, ki ga torej ta zadeva ne bo zajela, so pa zdravstvo, zobozdravstvo,
               odvetništvo, itn.</p>
               <p>Sedaj pa, če jaz rožico kupim za 2 evra. Ali je to večja škoda neizdajanja računov,
               pa da se ne bomo narobe  razumeli, neizdajanje računov je kaznivo in se ga tudi preganja. Ampak
               poglejte, v tem predlogu zajamemo nekega florista, ki prodaja rožice. Nekdo, ki bo pa
               mastno zaračunal odvetniško tarifo ali pa novo plombo ali pa nek poseg, ki ga v
               rednem zdravstvu nekdo čaka eno leto, in znaša bistveno višji znesek, bo pa lahko ne
               zapažen odšel in ne bo zajet v to zadevo. In poglejte, v tem ekspozeju, branjenju
               oziroma obvladovanju sive ekonomije, je uvedba davčnih blagajn predstavljena in
               zapisana pod rubriko odvračanje. Odvračanje. To je nek dokument, ki naj bi pomenil
               vsebinske razloge za ta predlog torej tega akcijskega načrta. Ampak, če bomo brali na
               strani 7, negativne lastnosti ali pa karakteristike predlagane rešitve na kar je
               opozoril že kolega Šircelj, pa piše, povečano tveganje za neizdajo računov. Torej je
               ta predlog v eksplicitnem nasprotju z ekspozejem obvladovanja sive ekonomije v
               Republiki Sloveniji. Med tem, ko tukaj uvedbo davčnih blagajn navaja kot razlog za
               odvračanje sive ekonomije, tukaj lahko preberemo, da bo uvedba davčnih blagajn
               povečala tveganje za neizdajo računov. Ja gospodje in gospe na Vladi, kako si vi
               predstavljate tekoč zakonodajni postopek, da bomo poslanci prosto dvigali roke za
               predloge, ki niso usklajeni niti z vašim strateškim dokumentom. Kako bi
               predstavljate, da boste sprejeli zakon po tej časovnici, ko pa državna sekretarka
               zraven pove, da bodo šele junija, takrat ko naj bi bil zakon že potrjen v Državnem
               zboru, šele opravili analizo o pavšalni obdavčitvi, ki je tudi eden od pomembnih
               dejavnikov pri razpravi in razmišljanju o tem, kakšno pot izbrati. In v tej časovnici
               tudi ni nobene besede o tistem kar je državna sekretarka omenila, da je treba nujno
               vzporedno s tem premisliti, kako spodbuditi izdajo računov. Torej govorite o tem kako
               je vzporedno treba voditi dva projekta, drugega projekta pa sploh ne omenjate v tem
               akcijskem načrtu.</p>
               <p>In še za konec. Operiranje z nekimi številkami, kako bo, kako je neka povezava na
               internet zelo poceni, tri evre, pri nekem ponudniku. Poglejte, to je podcenjujoče do
               malega gospodarstva. Če že dajete take navedbe na podlagi nekega oglasa na spletni
               strani, vsaj preverite kaj tista ponudba pomeni. In tako, med nami, ponudnik, ki
               opravlja mobilne storitve državne uprave ni isti ponudnik kot ponuja to storitev za
               tri evre samo v primeru, da gre za komunikacijo znotraj istega operaterja. Tako da,
               moja iskrena želja je, da bo na podlagi ne tega akcijskega načrta, ampak tega
               dokumenta stekla neka obširna javna razprava, ki bo dovolj podprta z analizami, ki bo
               predstavila ustrezne podatke, ki bo tudi poštena, ne pa takšna kot je ta akcijski
               načrt, ki bo pošteno razkrila karte in bo tudi pošteno določila kakšen je tisti
               zgornji limit, kolikor se država lahko iz takšnega naslova sploh predvideva in se na
               podlagi tega, kot je kolegica na moji desni strani rekla, kot benefit analize,
               odločila ali je sploh smiselno iti v ta korak.  Ne pa, da bo na podlagi rokohitrske odločitve sprejela
               novo administrativno in finančno breme za slovensko gospodarstvo zgolj zato, da bo
               zapolnila tisto finančno vrzel, ki je nastala zato, ker se je slabo izpogajala s
               sindikati javnega sektorja zato, ker je preveč zmetala v banke, zato, ker je slabo
               načrtovala infrastrukturne projekte za previsoko ceno in da ne bo več sprejemala
               ukrepe, ki gredo izključno, ampak res izključno na račun tistih, ki ustvarjajo v tej
               državi in ki ne nazadnje tudi prinašajo davke v to blagajno, da potem lahko tudi
               ministrstvo producira takšne neprimerne predloge. Hvala.</p>
            </sp>
            <sp who="SDT7:BanUrška">

               <speaker>PREDSEDNICA URŠKA BAN:</speaker>

               <p>Hvala lepa. Izvolite gospod Horvat.</p>
            </sp>
            <sp who="SDT7:HorvatJožef">

               <speaker>JOŽEF HORVAT (PS NSi):</speaker>

               <p>Hvala lepa, gospa predsednica. Oglašam se kot predlagatelj. Želel bi posebej
               podčrtati to, kar je v zadnjem delu kolega Logar povedal in že prej tudi kolega
               Šircelj. Mi pravzaprav nimamo nekih relevantnih analiz, nimamo podatkov, nimamo
               informacij na osnovi katerih bi se odločali. Saj veste, že v gimnaziji smo se učili,
               da je informacija bistveni element v procesu odločanja. In na nek način se je
               zakonodajni postopek začel, nimamo sicer formalnega zakona na mizi, ampak kot sem
               uvodoma povedal, smo mi začeli odpreti razpravo, da soočimo razloge za in proti
               uvedbi davčnih blagajn. Vidim, in sem na nek način Vladi hvaležen, da je prebrala naš
               drugi sklep, ki pravi: Odbor za finance in monetarno politiko predlaga Vladi
               Republike Slovenije, da pripravi nabor ukrepov s katerimi bo zagotovila učinkovito
               pobiranje davkov ter uspešen boj zoper sivo ekonomijo oziroma delo na črno. Gotovo
               zaradi tega drugega sklepa smo dobili to gradivo. In sedaj razumem, da ga pravzaprav
               koalicija tudi ni prej dobila. Vsi smo to istočasno dobili. Malo me žalosti, da je
               zadnji datum. To razumem, da je datum zadnje spremembe 4. 12. 2014. Se pravi,
               dokument je star dva dobra dva meseca.</p>
               <p>Sem tudi hvaležen, da je kolega Uroš Prikl, ki ga trenutno ni tukaj, ponovno tako kot
               sem sam v začetku prebral določila koalicijske pogodbe. Ampak bilo bi potrebno
               oziroma koalicijskega sporazuma, kjer na nek način se s koalicijskim sporazumom
               opravičuje uvedbo davčnih blagajn in celo zahteva pohitritev, pospešitev tega
               postopka. Še enkrat v poglavju 4.3. gospodarstvo je med 14 ukrepi kot prvi ukrep
               naveden plačilna disciplina in boj proti sivi ekonomiji in kot poglavitni instrument
               v boju proti sivi ekonomiji uvedba davčnih blagajn, ampak kolegice in kolegi, jaz sem
               pa si prebral in celo sprintal preambulo, če hočete, tega poglavja 4.3. Gospodarstvo,
               zelo pomembno. In tu prve štiri vrstice pravijo takole: <q>"V koaliciji se zavzemamo za
               uspešno in družbeno odgovorno gospodarstvo, saj brez slednjega ni razvojnega napredka
               in večje blaginje ljudi. V koaliciji želimo zmanjšati administrativne ovire na vseh
               področjih, da bi oblikovali prijazno, predvidljivo in stabilno poslovno okolje za vse
               poslovne subjekte."</q> Dobro se sliši. In tukaj vam, drage kolegice in kolegi, saj ste
               same fejst punce in fejst fantje, mi iz opozicije želimo pomagati. Dajmo te štiri
               vrstice realizirati. Pustimo vse ostale projekte, ki ste jih navedli. Dajmo to
               realizirati. Oblikujmo prijazno, oblikujmo predvidljivo in oblikujmo stabilno
               poslovno okolje za poslovne subjekte. Tu bodo nastajala nova delovna mesta, kje pa
               drugje. Tu bodo dejansko vzvodi, ki bodo zmanjševali revščino v Sloveniji in
               izboljšali življenjski standard državljank in državljanov.</p>
               <p>Težko pa sedaj na nek način razumem sporočila davčnim zavezancem, vedno z novimi in
               novimi ukrepi administrativnimi
               in na nek način res, saj direktno jim ne rečete, ampak med vrsticami pa jim rečete,
               da so vsi na nek način goljufi. Jaz kljub vsemu mislim, da nimamo v Sloveniji nekega
               <q>"davčnega Teksasa"</q>, da pa imamo seveda še veliko rezerv, veliko instrumentov s
               katerimi bi lahko davke bolj učinkovito pobirali. Tukaj mi prihaja na misel pogovor,
               ki ga je imela delegacija Državnega zbora konec leta 2013 v Budimpešti s predsednikom
               Vlade gospodom Orbanom, ki je povedal: Madžarska ima 10 milijonov prebivalcev. Gospod
               Orban je povedal, ko je prvič prišel na oblast so imeli samo en milijon davčnih
               zavezancev, 10 milijonov, en milijon davčnih zavezancev. Nas je 2 milijona imamo 1
               milijon dohodninskih zavezancev. Je tako? Je. 1 milijon 200. Ker sem že omenjal tega
               prekmurskega medičarja in morda na tej točki želim izpostaviti, kar je spet vredno
               ene dodatne poglobljene razprave, kaj bomo v prihodnjem z domačo in umetnostno
               obrtjo. Ali pa jih bomo zadušili, tudi njih, in morda že jutri kupovali slovenska
               protokolarna darila, kjer bo spodaj nalepka <q>"Made in China"</q>. To so mala, to so mikro
               podjetniki, obrtniki, ki imajo svoje ročne spretnosti. Ja, koliko, za božjo voljo, pa
               ti zaslužijo na leto? Na mesec skoraj ne upam preračunavati. In s takšnimi nerodnimi
               neprijaznimi, nepredvidljivimi potezami ne bomo ustvarjali dobrega okolja v katerem
               bi podjetniki s strastjo, ki jo imajo razvijali nove produkte, nove trge, odpirali
               nova delovna mesta, zaposlovali in tako naprej. In potem, verjemite, se nam bodo
               dogajale tudi v prihodnje, ne samo danes, dobesedno danes, takšne zelo žalostne
               zgodbe kot je ta zgodba o 89 letnem brivcu in frizerju. Boste rekli, ja, saj je star.
               Ne, to ni pomembno. Pomembno je, da tam nekje sredi Postojne, tik ob glavni cesti
               star frizerski salon, ki neprekinjeno deluje oziroma je deloval od leta 1924. In
               sedaj ta gospod, ki je sicer že 29 let v pokoju, a strast do dela in poklica, govorim
               o strasti do dela in poklica, je bila večja kot to, da se upokoji in da je neaktiven.
               Zakaj se je odločil, da zapre, čeprav ga delo še veseli? Za enega od slovenskih
               časopisov, ne bom delal reklame, je razložil, <q>"da si je država namislila, da morajo
               tudi takšni kot je on po novem uporabljati knjigo računov in davčno blagajno. Grozi
               mu tudi, da mu bodo zamrznili pokojnino in si bo moral spet začeti plačevati
               prispevke. To je pogruntavščina tistih, ki nimajo nobenih izkušenj iz obrtne prakse
               in katerim je delo le to, da vsakih 14 dni spreminjajo zakone."</q> Kolegice in kolegi
               mea culpa. Mene je na nek način tukaj sram, ko berem, kot poslanca, ki bere to
               zgodbo. Pa tudi če je samo ena, pa tudi če je samo en slovenski pivovar, veste zakaj,
               zaradi birokracije šel par sto metrov čez mejo in sedaj tam uspešen pivovar, me je
               sram, tudi če je samo eden šel. In me sram tudi če samo en proizvajalec, pa recimo,
               harmonik ni mogel pri nas, ker so pač zapleteni birokratski postopki, zaščititi
               svojega produkta in je to lahko naredil čez mejo je mene sram tudi če je samo en
               takšen.</p>
               <p>In še o prvem sklepu, da ne bom samo o drugem. Kaj predlagamo? Odbor za finance in
               monetarno politiko poziva Vlado Republike Slovenije, da umakne načrtovani predlog za
               uvedbo davčnih blagajn. Načrtovani predlog, drugega ne vemo, drugega na poznamo, samo
               tega načrtovanega. 
               Predstavljen je bil akcijski načrt in tako naprej. Ali je ta optimalen, ne vemo.
               Morda bo Vlada prišla z nekim drugim, morda ga bomo mi tudi podprli. Ampak mi danes
               ne vemo, ali je bila v ta projekt ali pa projekt, torej ukrep številka ena, uvedba
               davčnih blagajn, ukrep številka ena v koalicijski pogodbi pri poglavju
               <q>"Gospodarstvo"</q>, ali so bili vključeni tudi predstavniki Trgovinske zbornice,
               Obrtno-podjetniške zbornice, Gospodarske zbornice in morda še kdo. Saj vendar delamo
               predpise za državljane. In še enkrat, država potrebuje gospodarstvo in gospodarstvo
               potrebuje državo. Zakaj ne bi tu razvili nekega res partnerskega odnosa, prijaznega
               odnosa, kot je zapisano v koalicijski pogodbi, predvidljivega, kot je zapisano v
               koalicijski pogodbi, stabilnega, kot je zapisano v koalicijski pogodbi, na podlagi
               zaupanja - na podlagi zaupanja. Hvala.</p>
            </sp>
            <sp who="SDT7:BanUrška">

               <speaker>PREDSEDNICA URŠKA BAN:</speaker>

               <p>Hvala lepa.</p>
               <p>Gospa Vraničar, izvolite.</p>
            </sp>
            <sp who="SDT7:VraničarErmanMateja">

               <speaker>MAG. MATEJA VRANIČAR:</speaker>

               <p>Rada bi se odzvala na vprašanje gospoda Logarja, zakaj parlamentarne razprave nismo
               navedli med tveganji. Za nas je parlamentarna razprava del normalnega zakonodajnega
               postopka in je nikakor ne ocenjujemo kot tveganje. In se mi zdi nerazumljivo, zakaj
               bi jo morali navesti kot tveganje. Kaj je normalna parlamentarna razprava - vemo,
               kakšen je redni zakonodajni postopek, vemo, kako teče, vemo pa tudi, da lahko v
               primeru različnih stališč pride do zamude v tem zakonodajnem postopku, in to je v
               gradivu tudi zapisano.</p>
               <p>Večkrat so bila omenjena mala in srednja podjetja, češ da s tem ukrepom naslavljamo v
               bistvu mala in srednja podjetja. Ne, gospe in gospodje, s tem ukrepom naslavljamo
               prejemanje gotovine za opravljen promet blaga in storitev. Res pa je, da je struktura
               slovenskega gospodarstva pač taka, da velika večina gospodarskih subjektov so mala in
               srednja podjetja. Ampak ta ukrep ni naslovljen nanje, naslovljen je na vse, ki
               opravljajo promet blaga in storitev za gotovino.</p>
               <p>V izjavah je bilo izpostavljeno zdravstvo, zobozdravstvo, odvetništvo, kot da je že
               sprejeta odločitev, da bodo to dejavnosti, ki bodo izključene iz uporabe tovrstnega
               ukrepa. Ne vidim razloga, zakaj bi bili. Če so dolžni izdajati račune, po trenutno
               veljavni zakonodaji, in če zanje prejemajo gotovinska plačila, ne vidim razloga,
               zakaj bi bili oproščeni. Izjeme so tudi v primerljivih sistemih določene zelo ozko in
               v posebej specificiranih primerih. In naloga delovne skupine je, da na ta način
               določi tudi izjeme v slovenskem primeru.</p>
               <p>V zvezi z dokumentov <q>"Obvladovanje sive ekonomije v Republiki Sloveniji"</q> bi rada
               opozorila, da je ta dokument na razpolago na spletni strani Vlade od leta 2013, ko je
               nastal, in se obdobno dopolnjuje oziroma spreminja, če je potrebno oziroma ko je
               potrebno. Zadnjič je vladni odbor za gospodarstvo ta dokument obravnaval prejšnji
               teden, v začetku februarja, in ni ugotovil, da bi moral glede na verzijo iz decembra
               2014 ta dokument v tem trenutku kakorkoli spremeniti, zaradi tega nova verzija ni
               nastala.</p>
               <p>Omenjeno je bilo, da moramo imeti informacije kot osnovo za odločanje. Se absolutno
               strinjam. Imeti moramo tiste informacije, ki so relevantne za problem, ki ga
               poskušamo reševati. In zaradi tega sem tudi danes glede na vprašanja poskušala
               postreči z dodatnimi podatki. Razprava pa nam bo zelo dobrodošla tudi za pripravo
               zakonodajnega gradiva, kjer bomo obrazložitvam namenili še posebej veliko pozornost.
               Rada bi pa hkrati opozorila, da je lani, ko se je sprejemalo spremembo obdavčitve,
               pavšalne obdavčitve pri dohodnini in davku od dohodkov pravnih oseb, Vlada opozarjala
               prav na to – da se spreminja neka odločitev  in neka zakonodajna rešitev, ki ni in ne more biti
               analizirana na podlagi konkretnih podatkov o tem, kako sistem deluje v praksi, ker je
               bila sprememba narejena prej, preden je bilo mogoče analizirati prve obračune davka
               od dohodkov pravnih oseb in davka iz dejavnosti. Ampak takrat to ni bilo pomembno.
               Danes se pa zahteva v bistvu cela vrsta podatkov, ki niso niti relevantni za problem
               uvedbe davčnih blagajn in sive ekonomije. Ampak jih bomo maksimalno možno priskrbeli
               in uporabili rezultate te razprave, da bomo dobro pripravili tudi zakonodajno
               gradivo.</p>
               <p>Toliko zaenkrat. Hvala.</p>
            </sp>
            <sp who="SDT7:BanUrška">

               <speaker>PREDSEDNICA URŠKA BAN:</speaker>

               <p><stage>/ izklopljen mikrofon/</stage></p>
            </sp>
            <sp who="SDT7:ŠirceljAndrej">

               <speaker>MAG. ANDREJ ŠIRCELJ (PS SDS):</speaker>

               <p>Hvala lepa.</p>
               <p>Vprašal sem za številne podatke, ki jih nisem dobil. Med drugim tudi nisem dobil
               tistega odgovora, ki bi ga lahko dobil, ko je bilo povedano, da so se prihodki iz
               nekih pregledov, davčnih pregledov, povečali za 37%, 23% in tako naprej, skratka,
               nisem jih dobil v absolutnem znesku, čeprav obstajajo; če obstajajo v odstotnem,
               potem nisem dobil v absolutnem znesku. Jaz verjamem, da zaradi tega ne, ker pač
               državna sekretarka meni, da te informacije niso relevantne. Ona je pač povedala, da
               so za odločanje pomembne informacije, citiram, ki so relevantne. Tako da bi jaz
               seveda rad dobil<gap n="…"/> <stage>/ oglašanje v ozadju/</stage></p>
            </sp>
            <sp who="SDT7:KrižaničFranc">

               <speaker>DR. FRANC KRIŽANIČ (PS SD):</speaker>

               <p><stage>/ brez mikrofona/</stage> Proceduralno, prosim. Proceduralno!</p>
            </sp>
            <sp who="SDT7:BanUrška">

               <speaker>PREDSEDNICA URŠKA BAN:</speaker>

               <p>Ja, izvolite, proceduralno<gap n="…"/></p>
            </sp>
            <sp who="SDT7:ŠirceljAndrej">

               <speaker>MAG. ANDREJ ŠIRCELJ (PS SDS):</speaker>

               <p>Ne morete imeti proceduralno<gap n="…"/></p>
            </sp>
            <sp who="SDT7:KrižaničFranc">

               <speaker>DR. FRANC KRIŽANIČ (PS SD):</speaker>

               <p><stage>/ brez mikrofona/</stage> Prosim, da pokažete malo vljudnosti. Vi pač navedite, kar mislite
               navesti, nikakor se pa ne takih domnev dajati. To je proceduralno.</p>
            </sp>
            <sp who="SDT7:BanUrška">

               <speaker>PREDSEDNICA URŠKA BAN:</speaker>

               <p>Prosim, gospod Šircelj, nadaljujte razpravo.</p>
            </sp>
            <sp who="SDT7:KrižaničFranc">

               <speaker>DR. FRANC KRIŽANIČ (PS SD):</speaker>

               <p><stage>/ brez mikrofona/</stage> Ne, to je nevljudno. To je nevljudno!</p>
            </sp>
            <sp who="SDT7:BanUrška">

               <speaker>PREDSEDNICA URŠKA BAN:</speaker>

               <p>Prosim<gap n="…"/></p>
            </sp>
            <sp who="SDT7:ŠirceljAndrej">

               <speaker>MAG. ANDREJ ŠIRCELJ (PS SDS):</speaker>

               <p>Če sem jaz kakorkoli nevljuden, jaz bi želel samo podatke<gap n="…"/> <stage>/ oglašanje v ozadju/</stage></p>
            </sp>
            <sp who="SDT7:BanUrška">

               <speaker>PREDSEDNICA URŠKA BAN:</speaker>

               <p>Prosim! Prosim, gospod Križanič<gap n="…"/></p>
            </sp>
            <sp who="SDT7:KrižaničFranc">

               <speaker>DR. FRANC KRIŽANIČ (PS SD):</speaker>

               <p><stage>/ brez mikrofona/</stage> Od kod naj bi imela vse te podatke?</p>
            </sp>
            <sp who="SDT7:BanUrška">

               <speaker>PREDSEDNICA URŠKA BAN:</speaker>

               <p>Gospod Križanič, prijavljeni ste k razpravi in boste dobili besedo.</p>
            </sp>
            <sp who="SDT7:KrižaničFranc">

               <speaker>DR. FRANC KRIŽANIČ (PS SD):</speaker>

               <p><stage>/ brez mikrofona/</stage> To je proceduralno!</p>
            </sp>
            <sp who="SDT7:BanUrška">

               <speaker>PREDSEDNICA URŠKA BAN:</speaker>

               <p>Ne, ni proceduralno. Prosim, gospod Šircelj, nadaljujte. <stage>/ oglašanje v ozadju/</stage>
               Nadaljujte.</p>
            </sp>
            <sp who="SDT7:ŠirceljAndrej">

               <speaker>MAG. ANDREJ ŠIRCELJ (PS SDS):</speaker>

               <p>Hvala lepa, gospa predsednica<gap n="…"/></p>
            </sp>
            <sp who="SDT7:KrižaničFranc">

               <speaker>DR. FRANC KRIŽANIČ (PS SD):</speaker>

               <p><stage>/ brez mikrofona/</stage> Prosim, da<gap n="…"/> <stage>/ nerazumljivo, brez mikrofona/</stage> in da ne dovolite tako
               nizke razprave<gap n="…"/></p>
            </sp>
            <sp who="SDT7:ŠirceljAndrej">

               <speaker>MAG. ANDREJ ŠIRCELJ (PS SDS):</speaker>

               <p>Še enkrat bom ponovil, da želim dobiti podatke, ki so za mene relevantni. In ti
               podatki so v absolutnem znesku. In če imamo podatke v odstotku, potem se lahko navede
               tudi podatke v absolutnem znesku. Vendar podatki v absolutnem znesku pomenijo, da so
               bili pač nekateri davčni pregledi neučinkoviti v smislu ekonomske upravičenosti, v
               smislu denarja, ki je bil za to porabljen. Če tu mojemu kolegu Križaniču popuščajo
               živci, ko jaz želim takšen podatek, je pač to njegova težava. Jaz mislim, da to, če
               želim nek podatek, še ne pomeni, da sem zaradi tega nevljuden. Še enkrat, menim, da
               nisem nevljuden. In v zvezi s tem bi kot nevljudnost prej opredelil to, da nekdo želi
               stalno segati v besedo nekomu drugemu, ki jo pač ima, s proceduralnim ali brez
               proceduralnega, s postopkovnim ali brez postopkovnega.</p>
               <p>Skratka, jaz nisem dobil vseh podatkov. Nisem dobil podatkov o obsegu sive ekonomije,
               predvsem v smislu tega, kaj je obdavčeno in kaj ni obdavčeno. In zaradi tega tudi ne
               moremo danes odločati o tem, kaj je primerno za davčne zavezance oziroma da so
               blagajne, neke nove blagajne pomembne za davčne zavezance in pomembne za to, da se bo
               ta siva ekonomija dejansko zmanjšala.</p>
               <p>Mislim, da s svojimi vprašanji nisem bil nevljuden. Če sem bil, se vsem vnaprej
               opravičujem in mislim, da je dovolj korektno. Želim pa – sem pa zahteven tukaj, ja,
               to pa drži.</p>
            </sp>
            <sp who="SDT7:BanUrška">

               <speaker>PREDSEDNICA URŠKA BAN:</speaker>

               <p>Hvala lepa.</p>
               <p>Gospod Križanič, ste želeli proceduralno, na podlagi poslovnika, v skladu z 69.
               členom? Izvolite.</p>
            </sp>
            <sp who="SDT7:KrižaničFranc">

               <speaker>DR. FRANC KRIŽANIČ (PS SD):</speaker>

               <p>Hvala lepa.</p>
               <p>Torej, proceduralni predlog  ni bil v zvezi s tem, katere podatke se zahteva, to je
               seveda povsem legitimno in celo zaželeno v tem primeru, ker gre za razpravo, to je že
               del javne razprave. Proceduralno je bilo to, da ugibate, zakaj, kakšna čustva je
               imela gospa državna sekretarka, da vam ni mogla vseh takoj citirati. Jasno je, da se
               na tako velik sklop vprašanj da odgovoriti šele kasneje pisno. Se pravi, ugibanje,
               kaj razmišlja, kakšna občutenja ima, to je tisto, kar se mi je zdelo preveč. Pa ste
               se že opravičili in zdaj mislim, da je stvar urejena. <stage>/ oglašanje v ozadju/</stage></p>
            </sp>
            <sp who="SDT7:ŠirceljAndrej">

               <speaker>MAG. ANDREJ ŠIRCELJ (PS SDS):</speaker>

               <p><stage>/ brez mikrofona/</stage> Replika!</p>
            </sp>
            <sp who="SDT7:BanUrška">

               <speaker>PREDSEDNICA URŠKA BAN:</speaker>

               <p>Proceduralno ne. Se boste prijavili k razpravi<gap n="…"/></p>
            </sp>
            <sp who="SDT7:ŠirceljAndrej">

               <speaker>MAG. ANDREJ ŠIRCELJ (PS SDS):</speaker>

               <p><stage>/ brez mikrofona/</stage> Ja, sem se prijavil.</p>
            </sp>
            <sp who="SDT7:BanUrška">

               <speaker>PREDSEDNICA URŠKA BAN:</speaker>

               <p>Najprej je na vrsti še gospod Križanič, potem pa vi. <stage>/ oglašanje v ozadju/</stage></p>
            </sp>
            <sp who="SDT7:ŠirceljAndrej">

               <speaker>MAG. ANDREJ ŠIRCELJ (PS SDS):</speaker>

               <p><stage>/ brez mikrofona/</stage> Potem imam pa postopkovno.</p>
            </sp>
            <sp who="SDT7:BanUrška">

               <speaker>PREDSEDNICA URŠKA BAN:</speaker>

               <p>Ja, zdaj<gap n="…"/> Kaj imate?</p>
            </sp>
            <sp who="SDT7:ŠirceljAndrej">

               <speaker>MAG. ANDREJ ŠIRCELJ (PS SDS):</speaker>

               <p><stage>/ brez mikrofona/</stage> Postopkovno.</p>
            </sp>
            <sp who="SDT7:BanUrška">

               <speaker>PREDSEDNICA URŠKA BAN:</speaker>

               <p>Postopkovno, izvolite.</p>
            </sp>
            <sp who="SDT7:ŠirceljAndrej">

               <speaker>MAG. ANDREJ ŠIRCELJ (PS SDS):</speaker>

               <p>Jaz dajem postopkovni predlog, in sicer, da se kolega Križanič ne ukvarja z mano, pri
               tem, kaj sem jaz želel in kaj nisem želel. Jaz sem v določene izjave postavil dvom,
               in pravico imam dvomiti. In pravico imam tudi izraziti mnenje o tem, zakaj kaj ni
               bilo povedano ali kaj ni bilo izraženo. Tega mi tudi kolega Križanič ne more
               preprečiti, še posebej, če to naredim na popolnoma odprt in korekten način.
               Proceduralno oziroma postopkovno, predsednica, pa je, da vodite sejo vi in da ne
               dopuščate, da vam katerikoli poslanec sega v besedo in govori in moti, če mu ne daste
               besede.</p>
            </sp>
            <sp who="SDT7:BanUrška">

               <speaker>PREDSEDNICA URŠKA BAN:</speaker>

               <p>V redu, hvala lepa.</p>
               <p>Še replika, najprej gospod Logar, potem pa gospod Horvat.</p>
            </sp>
            <sp who="SDT7:LogarAnže">

               <speaker>MAG. ANŽE LOGAR (PS SDS):</speaker>

               <p>Hvala, predsednica.</p>
               <p>Repliciral bi spoštovani državni sekretarki v tistem delu, ko je nekako obrazložila
               ali pa upravičila predlog akcijskega načrta, češ da temelji na relevantnih
               informacijah. Namreč, dejala je, da ta predlog upošteva tiste informacije, ki so
               relevantne za problem, ki naj ga rešimo. Ampak, glejte, gospa državna sekretarka,
               Ministrstvo za finance oziroma Vlada je tudi tista, ki določa, kaj so relevantne
               informacije. Na podlagi tistega, kar izbere za relevantne informacije, potem določi,
               kaj so relevantne informacije. Kolega Šircelj, kolega Horvat in tudi sam sem pa
               izpostavil, da dejansko nimamo ustreznih informacij, ki bi omogočale neko relevantno
               odločitev ali pa nek sistemski pristop k obvladovanju sive ekonomije in iskanju
               rešitev, ki bi spodbujale konkurenčnost gospodarstva, omogočile zdravemu jedru in
               tistim, ki spoštujejo zakone in plačujejo davke, da so v prednosti na nek način
               napram tistim, vsaj z vidika tveganj, ki tega ne počno. In dokler poslanci ne bomo
               imeli vseh ustreznih informacij, od predvidenega izplena, od tega, kaj so dosedanje
               akcije pokazale, do tega, kakšna je analiza pavšalne obdavčitve, se ne bomo mogli
               odločiti v tej smeri, da bi sprejeli ukrep, ki bi šel v skladu z doktrino, ki jo je
               predstavil finančni minister, da se izboljša konkurenčnost gospodarskega okolja v
               Sloveniji, ker, po njegovih besedah, je to izboljšanje ključno za gospodarsko
               okrevanje države.</p>
               <p>Zdaj pa še tisto, no, glede zavrnitve mojega stališča ali pa tistega dela moje
               razprave, ko sem govoril o malih in srednjih podjetjih, češ da ta predlog ni uperjen
               ali pa ne targetira malih in srednjih podjetij, temveč tiste, ki opravljajo
               gotovinska izplačila, ob tem, seveda, da pa je res, da je večina teh ali pa velik del
               teh podjetnikov malih in srednjih podjetij ter espe podjetij. Glejte, to stališče je
               pa rahlo, ne vem, no, nevredno tovrstne razprave, gre pa v slogu tistega izreka
               Anatola Fransa, ki je rekel, da je  svet pravičen, da je tako revnim kot bogatim prepovedano
               prosjačiti pod mostom. Vemo na koga targetira ta predlog, vemo tudi, zakaj targetira
               na mala in srednja podjetja. Preprosto zato, ker je njihov glas bistveno šibkejši,
               kot glas tistih, ki pokrivajo toliko in toliko odstotkov trga, ker njih ne bomo
               zasledili med temi pretnjami v akcijskem načrtu, ki bi lahko vplivali na spremembo
               tega predloga, ker je pač njihova pogajalska moč manjša, ker so razdrobljeni, zato je
               pa še tolikan bolj pomembno, da njihov glas, torej glas malega gospodarstva zastopajo
               poslanci v Državnem zboru. Ne preko tekočega parlamentarnega, tekoče parlamentarne
               procedure, ampak preko živahne razprave iskanja najboljših rešitev, še enkrat za
               izboljšanje ekonomskega položaja in ekonomskih razmer in okolja v državi. Hvala.</p>
            </sp>
            <sp who="SDT7:BanUrška">

               <speaker>PREDSEDNICA URŠKA BAN:</speaker>

               <p>Še replika gospod Horvat.</p>
            </sp>
            <sp who="SDT7:HorvatJožef">

               <speaker>JOŽEF HORVAT (PS NSi):</speaker>

               <p>Hvala lepa gospa predsednica. Jaz bi rad samo še dodatno dal pojasnilo k temu, kar je
               povedala gospa državna sekretarka, namreč, ko smo namreč lansko leto obravnavali
               poslanski zakon, dvojček, novelo Zakona o dohodnini in novelo Zakona o davku od
               dohodka pravnih oseb, da nismo imeli dovolj analiz, to je bil komentar ali pa očitek
               takratne vlade, to je res, jaz se tega dobro spomnim, bi pa želel, da bo slika
               popolna pa povedati naslednje, mi smo, ko smo bili v koaliciji 2012 se spomnite,
               minister, dr. Janez Šuštaršič prinesel v Državni zbor zakon, da se uvede pavšaliste,
               pavšalna davčna, torej obremenitev. In je postavil plafon, 50 tisoč evrov letnega
               prihodka. Zakaj smo poslanci lansko leto predlagali spremembo in dvig iz 50 tisoč na
               100 tisoč? Zato, ker smo imeli relevantne informacije, zato, ker smo jih dobili na
               terenu, ker smo med tistimi poslanskimi skupinami, ki so veliko na terenu. Tako tudi
               vem, kolegi iz SDS-a. In to teren, teren so naše najboljše informacije. Mi moramo se
               velikokrat spustiti iz Šubičeve 4 na teren in iti pogledati, kako ljudje živijo in
               takrat so zelo pohvalili našo odločitev o vpeljavi pavšalne obdavčitve in rekli,
               morali bi se približati avstrijskemu modelu. Prej sem ga omenjal, ne bom ponavljal.
               In tukaj, od tukaj izvirajo naše relevantne informacije, da smo poslanci vložili
               novelo zakona, ki je pač pavšalistom omogočil, da lahko pravzaprav dihajo z obema
               kriloma pljuč. Toliko sem želel pojasniti. Hvala lepa.</p>
            </sp>
            <sp who="SDT7:BanUrška">

               <speaker>PREDSEDNICA URŠKA BAN:</speaker>

               <p>Hvala lepa. Obveščam vas, da poslanca Franca Laja nadomešča Ivan Prelog in dajem
               besedo gospodu Križaniču. Izvolite.</p>
            </sp>
            <sp who="SDT7:KrižaničFranc">

               <speaker>DR. FRANC KRIŽANIČ (PS SD):</speaker>

               <p>Hvala. Socialni demokrati sklepov ne bomo podprli. Pozdravljamo pa razpravo, štejemo
               jo kot že del javne razprave v zvezi z uvajanjem davčnih blagajn. V tem kontekstu ali
               v tej zvezi bi zlasti pozdravil iniciativo trgovinske zbornice, dala je kar nekaj
               idej. Odprla je kar nekaj problemov, za katere mislimo, da bo morala vlada jih
               upoštevati, ko bo pripravila dokončno gradivo za razpravo v parlamentu in še tudi,
               ker bo sprejeto to z normalnim postopkom, bomo imeli tudi tukaj čas, da zadeve
               popravljamo.</p>
               <p>Naslednje, kar bi rad povedal je, da je obstajala ena veja ekonomske misli, ki smo ji
               rekli ekonomija ponudbe in ta je v svoji originalni obliki predlagala, da se znižajo
               davki, potem se bo povečala proizvodnja in celotna blaginja bo večja. Poskušal jo je
               uvajati Ronald Regan v času reganomike in se je izkazala, da ne funkcionira,
               povzročila je javnofinančni primanjkljaj in nekatere težave v normalnem toku
               reprodukcije. Odvisno, koliko hitro se je vlada kje vmešala. Sčasoma so to opustili
               in zdaj je nihče več ne predlaga nikomur. Če je kakšna majhna država, se lahko
               organizira lastno davčno oazo, če mu sosedje to dovolijo. V tem primeru bi iz nizkih
               davkov res neko korist lahko dobili. Načeloma pa ekonomija ponudbe ne deluje. Ampak
               ta ekonomija je tu našla pri nas neka določena plodna tla in dvakrat smo spustili
               davčne stopnje v
               pričakovanju, da bo učinek obraten od tega, kar je bil. Enkrat najbolj drastično leta
               2007 z davčno reformo, ko smo znižali davčne stopnje pri dohodnini davkov od dohodka
               pravnih oseb in odpravili davek na izplačane plače. Največ koristi od teh reform so
               imeli ljudje z višjimi dohodki, obenem pa je nastala luknja. V obdobju konjunkture se
               je kazala kot približno izravnan proračun, se pravi, konsolidirana je bila
               javnofinančna bilanca vseh štirih blagajn. Ko je prišlo pa leto 2009 so pa davčni
               prihodki upadli za milijardo 200, pri znižanih davčnih stopnjah in od takrat naprej
               se feclamo s tem, čemur se reče strukturni javnofinančni primanjkljaj, s fiskalnim
               pravilom naj bi ga odpravili. Si postavljamo posebno metodo, kako bi ta primanjkljaj
               odpravili. Eden od načinov, kako ga odpravimo, ne da bi zmanjševali olajšave, ker pri
               davku od dohodka pravnih oseb je tukaj manevrski prostor ali pa celo zviševanje
               nekatere davčne stopnje je ravno zaostrena davčna disciplina in hrbtenica te
               zaostrene davčne discipline je najpomembnejši ukrep, zaostrene davčne discipline so
               davčne blagajne, kombinirane z omejevanjem gotovinskega poslovanja po strani dobav
               teh različnih podjetij, ki poslujejo z gotovino in seveda je za pričakovati, da bodo
               ta podjetja potem normalno plačevala od tistega, kar zaslužijo različne oblike
               davščine, ne gre samo za DDV, ampak se potem poveže to tudi z vsem ostalim. In za
               pričakovati je, da se bodo temu primerno povečali tudi javnofinančni prilivi. Država
               je ustanovila eno komisijo, ekspertno, ne vem ali je bilo to v obdobju še naše, še
               celo prejšnje vlade, ki je več let študirala in je prišla do teh zaključkov, kako, od
               tod naprej je prišla ideja za davčne blagajne, od tod naprej je bil že za časa
               Pahorjeve vlade oblikovan Zakon o uvedbi davčnih blagajn, kombiniran z omejevanjem
               gotovinskega poslovanja in zdaj smo prišli nazaj na to isto v želji, ta strukturni
               primanjkljaj čim bolj zmanjšati, da ne bo treba z drugimi ukrepi posegati. Ali se
               poseže na stran javnofinančne porabe, tako kot je naredil ZUJF in kombinirano seveda
               takrat tudi proračunsko načrtovanje, ko se je zmanjšala proračunska poraba za 400
               milijonov evrov, povzročila je recesijo, katere posledice trgovina še danes do neke
               mere čuti, seveda je pa čutila leta 2012 in 2013 še precej bolj. Takrat je BDP upadel
               potem za 800 milijonov evrov, ko pa se je vse skupaj zavrtelo skozi padec dohodnine,
               pa še davka od dohodka pravnih oseb, ki so ga leta 2012 še dodatno spustili, stopnje
               uvedbe dodatne olajšave, so pa javnofinančni prilivi v letu 2013 se spustili za 700
               milijonov pod tiste iz leta 2011. Ko se je zdaj vse skupaj znihalo in se izboljšalo v
               letu 2014 na izvozu, na razvojnih politikah in tudi na uspešno koriščenje evropskih
               sredstev in investicijskem ciklu povezanim z njim, smo zdaj pred nalogo, da dejansko
               odpravimo strukturni javnofinančni primanjkljaj. Minister za finance, prof. dr.
               Mramor je na enem od naših sestankov omenil, da analize kažejo, da tega primanjkljaja
               je še za 700 milijonov evrov po sedanji strukturi, to pomeni, da smo z dvigom stopenj
               davka na dodano vrednost s trošarinami in pa z učinki zamrznitev plač v javnem
               sektorju, pokojnin dosegli že precejšnjo zmanjšanje od tistih davčnih opustitev ali
               pa znižanj davčnih stopenj iz leta 2007 in 2012, približno na polovici, malo manj kot
               na polovici smo od tega učinka. Koliko bodo to davčne blagajne prinesle je težko
               napovedati v celoti. Pričakovanja pa so lahko glede na izkušnje drugje precejšnja in
               v tem primeru bodo seveda potrebni manjši posegi na drugih področjih. Če bomo zopet
               zarezali na stran porabe, na način, da bomo nekatere nujne za družbeno reprodukcijo
               nujne fiskalne ukrepe krčili ali pa celo<stage>(?)</stage> odpravljali, recimo zadnjič smo imeli
               Odbor za kmetijstvo in zdaj bomo dali očitno premalo subvencij za zavarovalnine
               kmetom. Potem pri šolstvu smo se zapenjali o tem ali bodo imeli ljudje, ki imajo
               težave pri učenju pomoč in tako naprej. Se pravi, ko enkrat začneš v to posegati,
               sredstva za znanost smo preveč zmanjšali, glede na naše konkurente in to bo imelo čez
               nekaj let hude probleme na konkurenčnost in na našem izvozu.  Naš izvoz je lani zrasel za 7 %.
               Govorimo seveda o izvozu blaga in konkurenčnost temelji na ničemer drugem kot na
               znanju. V tistem kar je govoril na začetku eden od uvodničarjev, kako je vse slabo in
               nekonkurenčno, to nekonkurenčno gospodarstvo ustvari več kot 2 milijardi presežka na
               tekočem računu plačilne bilance, se pravi, ko so plačane še vse obresti, repatriacija
               vseh profitov, ko so poplačani vsi zaposleni, vselej iz tujine, ki tukaj delajo, ko
               so poplačane vse licence, nam ostane še vedno 2 milijardi. Izvoz je tak kot ga še ni
               bilo in raste in raste precej hitreje od bruto domačega produkta v naših trgovinskih
               partnerjih. Imamo Balkan, ki je zaradi tega, ki ima finančni sektor razprodan, v
               stalni recesiji in bo še nekaj časa trajalo. Potem imamo Rusijo, ki je zdaj politično
               hendikepirana in na tem primerno se recesija odvija. Imamo zelo počasno rast Evropske
               unije. To so naši glavni trgi in vendar nam izvoz raste in to za 7% se je povečal. Ja
               od kod? Ljudje, od kod? Od znanja, od konkurenčnosti, od ustvarjanja novih izdelkov,
               novih tehnologij, novih pristopov s katerimi smo si povečali tržne deleže. Ne more
               biti drugega. Dobro, deloma je tudi te zamrznitve plač, počasna rast plač, je
               naredila svoje učinke. Tako da, mi gledamo, Social demokrati gledamo uvajanje davčnih
               blagajn kot pomemben ukrepi, ki bo zmanjšal potrebo po morebitnem prilagajanju
               davčnih stopenj v kasnejšem procesu odpravljanja strukturnega javnofinančnega
               primanjkljaja.</p>
            </sp>
            <sp who="SDT7:BanUrška">

               <speaker>PREDSEDNICA URŠKA BAN:</speaker>

               <p>Hvala lepa. Obveščam vas še, da poslanko Marušo Škopec nadomešča Ksenija Korenjak
               Kramar.</p>
               <p>Dajem besedo gospodu Zormanu. Izvolite.</p>
            </sp>
            <sp who="SDT7:ZormanBranko">

               <speaker>BRANKO ZORMAN (PS SMC):</speaker>

               <p>Predsedujoča, hvala za besedo. Pozdrav vsem gostom, predstavnikom Vlade in
               kolegom!</p>
               <p>Malo bi se navezal na razna izvajanja mojih kolegov, pa bi mogoče kar začel s kolegom
               Horvatom, ki je zelo všečno izkoristil primer tega brivca iz Postojne, ki je bil
               včeraj na medijih, in je bil silno ogorčen, torej predlagatelj je bil silno ogorčen,
               ker da bi moral pa zdaj gospod izdajati račune. Ja, saj to je pa ja normalna stvar,
               da če opravljaš dejavnost, posluješ z gotovino, da izdaš račun. Jaz ne vem kaj je
               tukaj tako takšnega, da se je treba nad tem zgražati.</p>
               <p>Omenjeno je bilo, da pademo na lestvicah konkurence. Kar se tiče konkurence, bi rekel
               to, da ko se je spraševalo na terenu razne izvajalce dejavnosti, ki poslujejo z
               gotovino, ali podpirajo uvedbo davčnih blagajn ali ne, jih je bila velika večina za
               uvedbo davčnih blagajn. Zakaj? Zaradi tega, ker pravijo, da bodo potem končno
               izenačeni s konkurenci na trgu, ki pa ne poslujejo pošteno ker kakšna je pa to
               konkurenca, če nekdo igra po pravilih, drug pa ne. To ni nobena konkurenca. To se
               pravi, jih moraš izenačiti. In če govorimo o nekomu, ki ima registrirano dejavnost in
               posluje pošteno in drug, ki ima registrirano dejavnost in ne prikazuje pravilnega
               prometa, manjša promet, briše promet, karkoli, ne izdaja računov, delno, itn., potem
               seveda je ukrep davčnih blagajn ravno v tej smeri, ravno v izenačitvi teh dveh
               igralcev, poštenega in nepoštenega. Seveda se davčne blagajne ne dotikajo tiste
               kategorije, ki ste govorili, ki seveda nimajo registrirane dejavnosti, ampak tukaj bo
               vlada seveda pripravila še komplementarne ukrepe, ki bodo urejali in regulirali
               tovrstni trg. To se pravi, neregistrirane dejavnosti, šušmarjev ali kakorkoli že jih
               imenujemo.</p>
               <p>Določeni ste izrazili pomisleke, da nimate informacij na podlagi katerih bi se lahko
               odločali. Jaz mislim, da je to sprenevedanje. Če pogledamo malo v svojih domačih
               okoljih, že samo koliko ljudi dela na črno, koliko ljudi za svojo dejavnost, tudi če
               jo imajo registrirano, ne izdajo računov, potem ne rabimo nobene številke s strani
               ministrstva, ampak vemo, da je obseg sive ekonomije zelo zelo velik. In meni to
               zadošča. Ali bo to sedaj  50 milijonov ali bo to 500 milijonov, po svoje bi raje videl, da je
               50, ampak se bojim, da bo bolj proti 500. Vsi ti ukrepi seveda se sprejemajo samo
               zato, ker imamo problem z javnimi financami. Se pravi, v proračunu ni dovolj
               sredstev, v enem izmed teh ukrepov na prihodkovni strani seveda so pa tudi te davčne
               blagajne. Opozicija je večkrat kritizirala varčevalne ukrepe in so stalno govorili, v
               redu, to so odhodkovni ukrepi, kaj pa na prihodkovni, ni nič. Na prihodkovni ni nič.
               Ko Vlada predstavi prvi oziroma enega od teh večjih ukrepov, pa imate zopet
               pomisleke.</p>
               <p>Hkrati bi očitek, da z davčnimi blagajnami ne bomo preprečili sive ekonomije. Kaj je
               zdaj siva ekonomija, vemo. Se pravi, neprijavljeno delo in pa neprijavljena ali pa
               premalo prijavljen promet. Davčne blagajne rešujejo del, kar dosti velik del tega
               neprijavljenega dela oziroma dela na črno. Zakaj? Če ste si prebrali katere podatke
               se bo izmenjevalo, to se pravi, prodajno mesto s finančno upravo, ste notri videli,
               da so tudi podatki o temu zaposlenemu, ki ta promet torej izvaja na tej lokaciji. In
               če smo čisto realni, kaj se dogaja po dejavnostih, kjer poslujejo z gotovino, dajmo
               reči, da tukaj mogoče malo izpostavim gostinstvo ali pa trgovino, imamo notri
               prodajalca, ki je lahko študent, lahko je redni zaposlen, lahko ima sklenjeno
               podjemno pogodbo, lahko pa dela na črno. In se predstavi pri nekem inšpekcijskem
               pregledu kot nekdo drug s podatki nekoga drugega in to je neka mahinacija, ki so jo
               določeni izvajalci sigurno poslužujejo. Pri sistemu davčnih blagajn bo, najverjetneje
               jaz upam, da bo vsaj tako, posredovan tudi podatek, ne vem, na primer davčna številka
               tega delavca, ki dela v temu lokalu oziroma za pultom. S tem se bistveno bistveno
               zmanjša oziroma praktično izniči možnost, da bo nekdo uporabil identiteto nekoga
               drugega. Zakaj? Ker davčni, to se pravi FURS bo imel podatke koliko je ta dotična
               oseba na mesec opravila ur, ker ima konkretno davčno številko lahko zelo enostavno iz
               sedeža FURS, ne rabi niti iti fizično v kontrolo, izve kakšen status zaposlitve ima
               ta oseba. In če ga ni med redno zaposlenimi, če ga ni med študenti, če nima podjemne
               pogodbe, potem verjetno dela na črno. Kar pomeni, da nobeden izvajalec, ta ki
               opravlja dejavnost, si ne bo privoščil, da bo registriral delavca, ki mu dela na črno
               in nobeden od teh, ki so formalno zaposleni, ne bo dal svoje identitete, da jo bo
               lahko uporabljal nekdo drug, ker bo nosil tudi potem vse posledice vseh prekrškov in
               vsega tega kar sledi. To se pravi, ogromno se je tukaj naredilo ravno za
               preprečevanje dela na črno. Eno je ta davčni vidik, DDV vidik in potem davek od
               dobička pravnih oseb, od dohodka pravnih oseb in drugo je preprečevanje dela na črno.
               Kaj se bo zgodilo? Tisti, ki so do sedaj imeli zaposlene na črno, potrebujejo pa
               seveda določeno število kadrov za opravljanje svojih dejavnosti, jih bodo morali
               formalizirati na takšen ali drugačen način, kar posledično zopet pomeni, da v
               proračun pridejo prihodki od prispevkov in dohodnine.</p>
               <p>Rečeno je bilo, zaupanje je ključnega pomena in morali bi delati na temu, da
               državljanom zaupamo, ne pa jih nadzirati.  S tem bi se lahko strinjal, ampak do tam moramo
               najprej priti. To je proces. Vsi omenjate, velikokrat se omenja naša sosednja severna
               država kot zgled kako je to vse tam super urejeno, ampak razmišljanje Avstrijcev ni
               tako kot naše razmišljanje. Na žalost, ne. Ta kultura se mora še zgraditi.</p>
               <p>Potem je bilo povedano vprašanje, ali bo uvedba davčnih blagajn zvišala standard v
               Sloveniji? Če štejemo za dober standard, da nekdo, ki izigrava zakone, dela davčne
               utaje in če gledamo po tem kako je nekaj dobrih avtomobilov z vrednostjo nad 50, 70
               tisoč evrov na cesti in vemo, da take osebe nimajo nobenih uradnih prihodkov, če to
               štejemo za standard, potem pustimo stanje tako kot je, ampak mislim, da to ni
               standard. Določen standard zagotavlja država, za zagotavljanje standarda pa potrebuje
               sredstva in ta sredstva morajo najprej priti v proračun in zato zopet davčne
               blagajne.</p>
               <p>Kar se tiče nadzora je sistem davčnih blagajn bistveno bolj racionalen in bistveno
               bolj učinkovit na neki način kot nadzor na terenu. Že je bilo izpostavljeno, da je
               kadrovsko pomanjkanje, to se pravi, inšpektorjev na terenu. Sedaj bodo določeni
               pregledi lahko potekali praktično na sedežu FURS-a, ker bodo vsi podatki on-line
               zbrani na FURS-u. Dalo se jih bo primerjati, zelo hitro se bodo ugotovile neke
               anomalije v sistemu in s tem se bo torej ta učinkovitost FURS-a bistveno
               povečala.</p>
               <p>Predstavnik Obrtne zbornice je rekel, da naj država omogoči normalno poslovanje
               podjetjem. Še enkrat bom ponovil, ravno to se z davčnimi blagajnami omogoča, ker se
               izenačuje tiste, ki opravljajo dejavnost na pošten in tiste, ki opravljajo dejavnost
               na nepošten način.</p>
               <p>Še to za konec. Vsi ste omenjali to, da je treba osvestiti tudi potrošnika, da
               zahteva račun. Sigurno je to ena zelo pomembna kategorija, ker vedno za vsako
               nepravilno dejanje ste potrebna dva – tisti, ki plača in tisti, ki pokasira. Tukaj je
               bil naš predlog absolutno se približati temu italijanskemu modelu, kjer je tudi
               zakonsko obvezno, da kupec vzame račun in račun vsaj do izhoda iz trgovine ima pri
               sebi, in če tega računa nima je ravno tako kriv oziroma soudeležen v temu prekršku
               kot tisti, ki računa ni izdal. Zgolj kot neki korak do vzpostavitve tega mehanizma
               tega zavedanja. Hvala.</p>
            </sp>
            <sp who="SDT7:BanUrška">

               <speaker>PREDSEDNICA URŠKA BAN:</speaker>

               <p>Hvala lepa. K razpravi ste prijavljena še dva poslanca, naprej gospod Verbič in potem
               gospod Božič.</p>
            </sp>
            <sp who="SDT7:VerbičDušan">

               <speaker>MAG. DUŠAN VERBIČ (PS SMC):</speaker>

               <p>Hvala lepa, predsedujoča. Prav lep pozdrav kolegi poslanci, poslanke. Državna
               sekretarka in ekipa.</p>
               <p>Uvodoma bi rad samo odgovoril na vprašanje ali pomislek spoštovanega poslanca gospoda
               Širclja v zadevi, mislim da, je bilo postavljeno vprašanje in bi mu odgovoril
               naslednje.</p>
               <p>V poslanski pisarni Stranke Mira Cerarja je 4. februarja letos bila predstavitev s
               strani podjetja družbe Mikrogram d.o.o., izkušnje pri uvajanju davčnih blagajn v
               Srbiji in na Hrvaškem. Mislim, da ste to želeli vedeti in mislim, da je prav, da se
               to tudi pove. Hkrati bi rad povedal, da že v času same predstavitve teh izkušenj, ker
               zanimalo nas je predvsem kako to poteka na Hrvaškem je Poslanska skupina stranke Mira
               Cerarja izvedla prijavo na KPK skladno s pravili, ki urejajo lobiranje. Mislim, da je
               prav, da smo tudi na tem mestu jasno povedali kar se tiče vašega vprašanja.</p>
               <p>Bi pa vseeno dve besedi kar se tiče današnje teme. Menim, da se vsi zelo zavedamo,
                   da je potrebno sivi
               ekonomiji enkrat narediti konec, stopiti na prste vsem davčnim, če lahko tako rečem,
               subjektom, ki neizpolnjujejo svoje obveznosti. Sam gledam na ta korak, uvedba davčnih
               blagajn predvsem v smeri, da je to resno sporočilo vsem, ki do sedaj niso
               izpolnjevali svojih obveznosti do države in da je temu počasi konec. Zato je uvedba
               primeren korak za uvedbo tako davčnih utaj kot tudi same sive ekonomije. Lahko rečem,
               da sam veliko pričakujem predvsem v smeri, da ne bo izjem kot je bilo v današnji
               razpravi nekaj govora okoli tega, kajti ta ukrep naj ne zveni in da je uperjen zgolj
               za male podjetnike in obrtnike, ampak predvsem mora biti uperjeno zoper vseh, ki se
               pojavljajo na trgu. To imam v mislih tako odvetnike, notarje kot izvedence,
               svetovalce, zdravnike in podobne. To mislim, da je prav, da se to tudi zelo jasno
               pove. Menim, da je uvedba davčnih blagajn smiselni ukrep in se pridružujem vsem
               tistim, ki so tudi danes izpostavili, da to preprosto, da temu morajo slediti še
               druge aktivnosti.</p>
               <p>Bi za zaključek rekel nekaj, to kar je predlagatelj tudi uvodoma že omenil in se je
               skliceval tudi na koalicijsko pogodbo. Dejstvo je, da tovrstni ukrep tudi sam
               ocenjujem in gledam, da to ni cilj temveč sredstvo, da se na tem področju že končno
               naredijo stvari kot vsi pričakujemo. Hvala lepa.</p>
            </sp>
            <sp who="SDT7:BanUrška">

               <speaker>PREDSEDNICA URŠKA BAN:</speaker>

               <p>Hvala. Besedo ima še gospod Božič.</p>
            </sp>
            <sp who="SDT7:BožičTilen">

               <speaker>TILEN BOŽIČ (PS SMC):</speaker>

               <p>Hvala za besedo.</p>
               <p>Uvodoma bi se najprej na neki način vseeno zahvalil Krščanskim demokratom za pobudo
               za to sejo, razlog je naslednji. Kot je znano je to ena izmed naših zavez
               koalicijskih pogodb kar se tiče davčnih blagajn in v ta postopek, da bo na koncu
               oziroma ta rešitev ta rešitev čim boljša je pogoj za to tudi dobra razprava in tudi
               dovolj hitra razprava. Prej je bilo omenjeno, da je hitrost uvajanja oziroma hitrost
               sprememb tukaj izjemna v tem državnem zboru, zato se v SMC nekako zavzemamo za to, da
               tiste rešitve, ki se sprejemajo in se bodo tudi v prihodnje bodo dobro premišljene in
               vsaj na neki način trajne.</p>
               <p>V okviru tega je bila tudi narejena kot nekakšna popularizacija te teme, kar je tudi
               dobro. V medijih se tudi že kar dosti govori o tem. Pričakujemo, da bo vse tisto, kar
               se bo nekako predstavljajo kot proti argument oziroma slabe lastnosti uvedba davčnih
               blagajn v okviru zakonskega predloga, ki ga pričakujemo tam nekje marca, aprila, da
               bo to tudi primerno naslovljeno. Od tukaj naprej tudi kar se tiče podatkov, ki so
               bili danes nekako zahtevani se mi zdi, da po eni strani ravno to, ker je toliko prej
               ta razprava štartala kolikor je zakon v zakonodajnem procesu, da ni še vseh podatkov
               na razpolago, pričakujem pa, da bo ministrstvo za finance takrat, ko bo dalo predlog
               od sebe tudi v tistem uvodu oziroma obrazložitvi zakona vse te podatke oziroma
               podrobne podatke tudi predložilo tako z vidika se pravi kar se tiče sive ekonomije
               kot predvidenih učinkov. </p>
               <p>Če grem sedaj naprej in se malo dotaknem tistega kar je bilo omenjeno glede davčnih
               oaz in bežanja denarja v davčne oaze. Jaz kot nekdo, ki se prej nekako ukvarja s
               področjem davkov vem, da ni nujno ta povezava med visokimi davčnimi stopnjami in
               bežanjem denarja v davčne oaze tako trda. Eden izmed argumentov je lahko tudi, najbrž
               vam je znan primer Svisliks objave držav, iz katerih je denar bežal in boste videli,
               med temi državami so tudi države, ki imajo izjemno nizke davčne stopnje. Gre za eden
               problem, ki ima širše vzroke je pa vsekakor eden izmed vzrokov lahko tudi se pravi so
               lahko visoke davčne stopnje. Da ne bomo slučajno prišli do tega kot je, ravno zadnjič
               sem slučajno poslušal po radiju je Miki Muster razlagal kako se je njemu godilo, da
               je v prvih dveh mesecih zaslužil, ker je bil pač hiperaktiven v vse smeri toliko, da
               po dveh mesecih  vse
               kar je zaslužil kasneje je bilo obdavčeno skoraj 90 %, kar je bilo nepojmljivo za
               tisti čas, da nekdo toliko zasluži in je šel v Nemčijo. Njegova izjava je bila, da to
               pa res zameri davčnim oblastem takratnim jugoslovanskim. Naša usmeritev je taka tudi
               kar se tiče drugih rešitev, da bi bilo Mikiju Mustru v tem smislu, da bežijo čim manj
               in da čim več kreative da ostane nekako doma. Tukaj se že navezujem na naslednjo
               točko, kar se tiče, preprečevanja sive ekonomije.</p>
               <p>Ko je bilo povedano, da ukrep bi moral najmanj prepoloviti sivo ekonomijo. Jaz
               mislim, da na svetu ni enega ukrepa, ki bi bil sam od sebe razlog za to, da se siva
               ekonomija prepolovi. Gre za nabor ukrepov in to je bilo tudi mislim, da prej omenjeno
               s strani ministrstva za finance, tukaj tudi kolega Zorman je nekatere zadeve omenil
               in dejansko se gre v tem smeri, da poleg uvedbe davčnih blagajn morajo biti številni
               komplementarni ukrepi, ki bodo preprečevali tiste najpogostejše zlorabe –
               izstavljanje dvojnih računov, ne izstavljanje računov, itd. Tukaj vsekakor bo treba
               poleg tega, da bodo moglo biti kar najširši nabor zavezancev v to udeležen bodo mogle
               biti v zakonu predvidene določene rešitve, ki bodo preprečevale tisto kar se je do
               sedaj pogosto dogajalo. Sprejel se je neki ukrep na področju davkov, ki je veljal do
               prvega ovinka. Ko smo prišli do prvega ovinka so tako ali tako zavezanci vedeli že
               vsaj tri ovinke naprej kako se bodo temu, tisti ki so seveda imeli namen, kako se
               bodo temu izognili. Tisti, ki se pa niso imeli namena temu izogibati in delujejo
               pošteno, kar je velika večina jim je preostalo samo dodatno administrativno breme.
               Zadeve kot so meni trenutno znane gredo v tej smeri, da bi bili zavezanci s tem čim
               manj obremenjeni v smislu stroškov, da bi tudi kar se tiče te spletne povezave in
               tako zadeve potekale v nekem ozadju in da na koncu tudi, ko se bo preko podatkov, s
               katerimi bo odslej razpolagala davčna uprava oziroma finančna uprava po novem, da
               bodo lahko z uvedbo nekih modernih algoritmov preko neke informatizacije sistema
               prišli do usmerjenih davčnih pregledov in to je tisto, kar si vsi nekako čim bolj
               želimo. Se pravi, niso vsi delinkventi, teh je zelo malo. Če ti že računalniški
               sistem omogoča, da nabor se pravi zavezancev iz milijonov prestaviš na nekaj 10 tisoč
               tiste pa potem z nadaljnjimi postopki fizičnega pregleda zmanjšaš na nekaj tisoč
               pridemo mi v situacijo, ko se bodo finančniki ukvarjali le še s tistimi, ki imajo,
               obstaja velik potencial tveganja in dejansko utajujejo davke, se pravi, bo tudi
               izplen večji na eni strani, na drugi strani pa obremenjevanje vseh ostalih zavezancev
               pri katerih se pogosto dogaja, ker konec koncev vsak obisk davčnega inšpektorja
               potrebuje pozornost direktorja, računovodij, komercialistov. V tistem času, ko je
               davčna uprava v hiši ponavadi poslovni procesi potekajo počasneje. To je tudi neki
               skriti strošek z usmerjenimi davčnimi pregledi, ki bodo temeljili na dobro
               informatizirani finančni upravi bo to lahko prišlo do izraza. Jaz si tukaj obetam
               dobre, pozitivne rezultate ne konec koncev za država, za finančno upravo in proračun,
               ampak tudi za zavezance, da bodo s tem posredno tudi razbremenjeni.</p>
               <p>Če grem naprej kar se tiče davčnega sistema, glede na to, da sem jaz iz tega
               področja. Se strinjam, da se ne sme vseh obravnavati kot goljufov to je dejstvo, sem
               tudi že prej povedal, je pa eden izmed pogojev dobrega davčnega sistema učinkovit
               nadzor, zaradi tega, ker če je sistem postavljen na tak način, se pravi, da
               izogibanje ali utaje, verjetno tega je čim manjše, sočasno pa je učinkovit nadzor.
               Dejansko tudi tisti, ki bi želeli morda goljufati se za to ne bodo odločili. To je
               tudi nekako eden cilj oziroma mislimo, da te davčne blagajne bodo tudi k temu
               pripomogle.</p>
               <p>Iz dodatnih sredstev, ko je bilo povedano, se pravi, tukaj bi moralo biti 500
               milijonov. Če gledamo parcialno samo ta zakon oziroma neki predlog, ki se bo tukaj
               znašel pred nami ta vsekakor lahko oceni samo učinke, ki jih pričakuje s tega
               posamičnega ukrepa, ostali ukrepi bodo vsebovali druge cifre. Ko se bo to seštelo
               skupaj, se pravi, vsi ukrepi tudi komplementarni verjetno bo to bližje nekim cifram
               ne 50 do 100, ampak morda 500 milijonov. Tukaj bi se pridružil gospodu Zormanu, da na
               neki način bi si želel, da se na koncu izkaže, da je tega bistveno manj kar bo kazalo
                   da smo tudi v
               kulturi oziroma neko bolj nagnjeni k temu, da se vseeno poravna te davščine.
               Nenazadnje ravno pred kratkim smo imeli sejo odbora, kjer smo se ukvarjali ali
               odpisati najrevnejšim tiste dolgove, ki jih imajo. Mi imamo določene ukrepe, ki so že
               sprejeti, se pravi, na državni ravni, na občinskih ravneh, itd. Določena sredstva so
               in se dajejo. Iz tega vira, če se bo nabralo toliko več denarja definitivno bomo
               lahko tudi od tam vzeli in namenili tem, ki ta denar najbolj potrebujejo. Hvala.</p>
            </sp>
            <sp who="SDT7:BanUrška">

               <speaker>PREDSEDNICA URŠKA BAN:</speaker>

               <p>Hvala. Sedaj bi dala besedo kot zadnjemu prijavljenemu še gospodu Horvatu.
               Izvolite.</p>
            </sp>
            <sp who="SDT7:HorvatJožef">

               <speaker>JOŽEF HORVAT (PS NSi):</speaker>

               <p>Hvala, gospa predsednica. Saj bom kratek, ker vem, da koalicija ima obveznosti.</p>
               <p>Moram reči iskreno, da mene ta razprava veseli, da sem zadovoljen, da smo jo odprli.
               Seveda bom toliko bolj zadovoljen, če bo to nekakšna priporočila tako s strani
               opozicije kot tudi koalicije, da bodo prišla tudi na ušesa vladi in da se bo, potem
               to v končni fazi v nekem drugem predlogu z uvedbo davčnih blagajn tudi upoštevalo,
               zato mi v prvem sklepu predlagamo, da ta načrtovani predlog za uvedbo davčnih blagajn
               vlada umakne. O tem nekoliko kasneje, ko bomo glasovali.</p>
               <p>Jaz sem vesel, hvala bogu, kar je navedel dr. Križanič, da imamo gospodarsko rast
               itd. Jaz sem samo citiral to, kar mi vsi skupaj beremo torej analize bodisi MF bodisi
               švicarskega instituta za razvoj menedžmenta bodisi evropske komisije ali pa če hočete
               tudi Umarja, da vidimo kje smo mi na področju konkurenčnosti. Zakaj malo gospodarstvo
               vpije, da ni konkurenčno? Ker se permanentno uvaja neke nove postopke, ki ne
               učinkujejo predvsem pa, ker imamo Šušmarje. Kako bo obrtnik, ki ima registrirano
               dejavnost je s.p. ali d.o.o, kako bo konkurenčen tistemu, ki recimo v nekem starem
               hlevu razpravlja vaš razbiti avto? Za to gre. To kar je kolega Zorman rekel, z vsem
               se strinjam, ampak on je govoril samo o davčnih zavezancih, o teh 80-ih tisočih, onih
               Šušmarjev pa nimamo niti preštetih najbrž, ali pa jih imamo. Je dolgotrajni proces,
               da mi nekako uvedemo višjo davčno kulturo in na neki način zaminiramo tudi z davki
               stimuliramo čeprav je to težko razumeti vse, da bomo razumeli, da mi potrebujemo
               državo, zato moramo plačati in da država potrebuje tudi nas. Mi vedno pravimo, morda
               bo to komu šlo na smeh: <q>"Daj cesarju kar je Cerarjevega in bogu kar je božjega."</q> To
               velja že kar dolgo časa. Nekateri to izigravajo. Tisti, ki pa to izigravajo predvsem
               kar se tiče plačevanja davkov tam pa morajo biti visoke kazni, tam pa mi nismo
               popustljivi.</p>
               <p>Če bo vlada šla v izboljšave tega akcijskega načrta in ko bo izboljševala tekst Zakon
               o davčnih blagajnah, ki je že v predalu iz časa dr. Križaniča, ko je bil finančni
               minister bi mi kljub vsemu predlagali in opozorili na veliko nevarnost izjem. Če bodo
               izjeme, potem bo ta projekt padel na prvi stopnici, to garantiramo.</p>
               <p>Drugo. Strošek uvedbe davčnih blagajn in tudi tisto mesečno, letno vzdrževanje
               software-ja itd. bi morala biti odbitna postavka od davka, ne od davčne osnove, od
               davka. Če plačujem davka ne vem 5 tisoč pa moramo tisoč evrov dati za davčno
               blagajno, plačam samo 4 tisoč. To se mi zdi, da je bolj stimulativno kot da gre v
               davčno osnovo.</p>
               <p>Kolegice in kolegi iz koalicije. Mislim, da smo si tukaj enotni, da se na neki način
               tega zahtevnega projekta lotila netaktično. Spet kot iz vaše koalicijske pogodbe
               izhaja in kar jaz podpišem, ko piše v koaliciji in rečem tudi v Novi Sloveniji,
               želimo zmanjšati administrativne ovire na vseh področjih, da bi oblikovali prijazno,
               predvidljivo in stabilno poslovno okolje za vse poslovne  subjekte bi morali vsaj z nekim ukrepom priti, ki bi
               šli na roko, naproti, malemu gospodarstvu. To je škoda. Popravni izpit je možen.
               Tukaj imamo mi konkreten predlog, da se z uvedbo davčnih blagajn, recimo za začetek,
               ukineta prispevek za zaposlovanje 0,4% za zaposlene in 0,06% za delodajalce in
               prispevek za starševsko varstvo 0,1% za zaposlene in 0,1% za delodajalce, torej
               skupaj 0,4% in to s 1. 1. 2016, ko bi naj bile uvedene davčne blagajne. Nadaljnja
               razbremenitev pa bo odvisna od pozitivnega finančnega učinka uvedbe davčnih blagajn.
               Mi moramo enkrat in končno malemu gospodarstvu tudi dati.</p>
               <p>Kar se tiče predlaganih sklepov bom jaz glasoval za priv sklep. Za drugega pa bomo
               gotovo vsi, saj je pravzaprav na nek način delno že realiziran, ker je državna
               sekretarka povedala, če sem prav slišal, to je dokument, ki se razvija. To ni
               zabetonirana materija, kar pomeni, da smo za drugi sklep. Hvala lepa.</p>
            </sp>
            <sp who="SDT7:BanUrška">

               <speaker>PREDSEDNICA URŠKA BAN:</speaker>

               <p>Hvala lepa. Ker ni več prijavljenih razpravljavcev bi jaz zaključila razpravo in bi
               prešli na glasovanje o predlaganih sklepih.</p>
               <p>Najprej o sklepih, ki jih predlaga Poslanska skupina Nova Slovenija – krščanski
               demokrati. Prvi sklep: Odbor za finance in monetarno politiko poziva Vlado Republike
               Slovenije, da umakne načrtovani predlog za uvedbo davčnih blagajn. Želi kdo
               obrazložiti svoj glas? Gospod Božič.</p>
            </sp>
            <sp who="SDT7:BožičTilen">

               <speaker>TILEN BOŽIČ (PS SMC):</speaker>

               <p>Hvala za besedo. Jaz bi obrazložil glas za poslansko skupino Stranke Mira Cerarja.
               Kar se tiče prvega sklepa ga ne bomo podprli zaradi tega, ker, kot smo dali zavezo
               tudi v koalicijski pogodbi, podpiramo uvedbo davčnih blagajn, tudi skupaj s
               komplementarnimi ukrepi, ker mislimo, da bo to na trgu prineslo več reda in boljše
               rezultate za državljane in državljanke. Hvala.</p>
            </sp>
            <sp who="SDT7:BanUrška">

               <speaker>PREDSEDNICA URŠKA BAN:</speaker>

               <p>Še kdo za obrazložitev? Gospod Horvat.</p>
            </sp>
            <sp who="SDT7:HorvatJožef">

               <speaker>JOŽEF HORVAT (PS NSi):</speaker>

               <p>Hvala lepa. Čisto na kratko. Jaz bom seveda, kot rečeno, predlog sklepa podprl.
               Govora je o načrtovanem predlogu. O tem predlogu za uvedbo davčnih blagajn, ki je
               danes na mizi. Razprava je pokazala, da je možno izboljšati, da je možno narediti
               boljši predlog za uvedbo davčnih blagajn. V tem kontekstu je potrebno razumeti tudi
               ta sklep. Torej, glasoval bom za.</p>
            </sp>
            <sp who="SDT7:BanUrška">

               <speaker>PREDSEDNICA URŠKA BAN:</speaker>

               <p>Še kdo želi obrazložitev glasu? Če ne, začenjamo glasovanje. Glasujemo.</p>
               <p>Kdo je za? <stage>(3 člani.)</stage> Je kdo proti? <stage>(9 članov.)</stage></p>
               <p>Ugotavljam, da predlog sklepa ni bil sprejet.</p>
               <p>Prehajamo na glasovanje o drugem predlogu sklepa: Odbor za finance in monetarno
               politiko predlaga Vladi Republike Slovenije, da pripravi nabor ukrepov s katerimi bo
               zagotovila učinkovito pobiranje davkov ter uspešen boj zoper sivo ekonomijo oziroma
               delo na črno. Želi kdo obrazložiti glas? Gospod Božič in gospod Horvat.</p>
            </sp>
            <sp who="SDT7:BožičTilen">

               <speaker>TILEN BOŽIČ (PS SMC):</speaker>

               <p>Hvala za besedo. Ponovno v imenu Poslanske skupine SMC. Tudi drugega sklepa ne bomo
               podprli. Razlog je naslednji. To, kar se zahteva v sklepu na nek način smo danes
               dobili tudi dokument od Vlade oziroma s tem dokumentom glede na to, da je bil javno
               objavljen že prej, smo že razpolagali. Kot je rekel kolega, gre za živ dokument, ki
               se spreminja in se bo spreminjal tudi še naprej. Verjamem, da tudi na podlagi
               današnje razprave bo marsikaj uporabnega zato, da se ta dokument dopolni. Mi bomo to
               tudi sproti spremljali in po potrebi, se pravi, če bomo ugotovili, da morda vsebina,
               potem ko jo bomo proučili, ni zadostna, tudi predlagali dodatno sejo ravno na to
               temo, da se predstavijo konec koncev tudi morda nekatere številke, ki bi jih
               potrebovali za boljše odločanje oziroma za oblikovanje teh ukrepov, predvsem za
               oblikovanje prioritet,  kateri
               ukrepi so tisti, ki morajo biti prvi izvedeni, in tako kot smo rekli, za davčne
               blagajne, tu gre za enega izmed prvih ukrepov, za katerega mislimo, da je <stage>/
               nerazumljivo/</stage> Hvala.</p>
            </sp>
            <sp who="SDT7:BanUrška">

               <speaker>PREDSEDNICA URŠKA BAN:</speaker>

               <p>Gospod Horvat.</p>
            </sp>
            <sp who="SDT7:HorvatJožef">

               <speaker>JOŽEF HORVAT (PS NSi):</speaker>

               <p>Hvala lepa. Jaz se zahvaljujem Vladi, da nam je danes, jaz moram reči, da prej nisem
               videl tega gradiva, dobil sem tudi informacijo, da je že nekaj časa objavljeno na
               spletu. Jaz sem se danes prvič s tem seznanil in se Vladi zahvaljujem, da že
               pripravlja nabor projektov. Zdi se mi res edino, edino logično po zdravi kmečki
               pameti, da ta sklep podprem, ker drugače grem proti Vladi in drugače Vladi rečem, da
               naj ne pripravlja, torej da naj ne nadaljuje z naborom projektov, tako da sem krepko
               razočaran nad najavljenim ravnanjem največje vladne stranke.</p>
            </sp>
            <sp who="SDT7:BanUrška">

               <speaker>PREDSEDNICA URŠKA BAN:</speaker>

               <p>Še kdo? Ne. Dajem ta drugi predlog sklepa na glasovanje. Začenjamo z glasovanjem.</p>
               <p>Kdo je za? <stage>(3 člani.)</stage> Je kdo proti? <stage>(9 članov.)</stage></p>
               <p>Ugotavljam, da drugi predlog sklepa ni bil sprejet.</p>
               <p>Izvolite, gospod Šircelj postopkovno.</p>
            </sp>
            <sp who="SDT7:ŠirceljAndrej">

               <speaker>MAG. ANDREJ ŠIRCELJ (PS SDS):</speaker>

               <p>Hvala lepa. Spoštovana predsednica mene je dejansko začudili, da nismo izglasovali
               vsaj drugega sklepa. Drugi sklep namreč govori o nekem naboru ukrepov, ki bi jih
               Vlada morala narediti tako ali tako in dejansko sedaj to postavljamo v negativno luč
               oziroma ne nas, ampak pač vladajočo koalicijo. Zaradi tega jaz predlagam, da odbor na
               podlagi te razprave, ki je bila, sprejme en dodaten sklep.</p>
               <p>In jaz predlagam dodatni sklep, da se sprejme, in sicer sklep, ki izhaja iz razprave
               iz moje razprave kolega Horvata, tudi še nekaterih drugih razpravljavcev in celo o
               tem, da dejansko nimamo relevantnih podatkov o tem, o čemer dejansko odločamo. Jaz se
               ne morem s kolegom strinjati, da pač naj vsak pogleda v svojem okolju, ugotovi koliko
               je neizdanih računov, koliko ljudi ne izda račune in na podlagi tega ugotovi koliko
               je sive ekonomije. Poglejte, prvič, mi nismo neki inšpektorji in ne moremo delovati
               kot neki nadzorniki. Drugič pa za takšne odločitve mi potrebujemo zbirne podatke,
               potrebujemo podatke, ki ne bodo imeli subjektivnega prizvoka, ampak bodo dejansko
               podatki na neki, če želite tudi makroekonomski ravni, ne pa na podlagi vsakega
               subjekta posebej. Zaradi tega predlagam, da Odbor za finance in monetarno politiko
               sprejme naslednji sklep: Odbor za finance in monetarno politiko poziva Vlado, da
               prekine z uveljavljanjem akcijskega načrta uvedbe davčnih blagajn v Republiki
               Sloveniji in hkrati poziva Vlado, da pripravi analizo obsega in vrste sive ekonomije
               v Republiki Sloveniji, pri čemer naj posebej analizira obseg šusmarstva, obseg
               potencialne davčne osnove davkov od dohodkov pravnih oseb, davek na dodano vrednost,
               davka od dejavnosti in drugih davkov, ki so pomembni za to, da se davki ne plačujejo.
               Obseg potencialnega izgubljenega davka oziroma finančnega učinka ter da oceni, da
               Vlada Republike Slovenije ceni učinkovitost in podaja ekonomsko analizo o dosedanjih
               ukrepih finančne uprave Republike Slovenije, v oklepaju, akcija vzemite račun,
               učinkovitost parcialnih pregledov oziroma parcialnih dejavnosti, posameznih
               dejavnosti kot na primer cvetličarjev, avtoprevoznikov, vulkanizerjev ter
               učinkovitost delovanja sedanjih davčnih uprav v smeri večjih finančnih prihodkov v
               smeri pravičnejšega in konkurenčnejšega davčnega sistema.</p>
            </sp>
            <sp who="SDT7:BanUrška">

               <speaker>PREDSEDNICA URŠKA BAN:</speaker>

               <p>O.k. to je vaš predlog sklepa. Sklep je dolg, upam, da ste si ga zapomnili. Želi kdo
               obrazložiti glas? Izvolite, gospod Božič. 
               </p>
            </sp>
            <sp who="SDT7:BožičTilen">

               <speaker>TILEN BOŽIČ (PS SMC):</speaker>

               <p>Hvala za besedo. Jaz bi se opredelil do tega sklepa. Kot rečeno je kar dolg, ampak
               vsekakor zanimiv. Zdaj tako, kar se tiče tega, da bi odbor pozval vlado, da prekine,
               se pravi kar se tiče akcijskega načrta. Po mojem mnenju je akcijski načrt en
               dokument, s katerim se zagotavlja nekako dvoje. Prvič, jasnost namer, da misli ta
               vlada pripeljati projekt davčnih blagajn do konca in drugi, ki je povezan s tem, se
               pravi predvidljivost davčnega okolja, gre za en dokument, ne gre še za predlog zakona
               ali česarkoli, ki bi imel zdaj v tem momentu neke tako velike formalne
               pomanjkljivosti, da ne bi šel naprej v zakonodajni postopke. Se pravi ukvarjamo se
               samo z nekim akcijskim načrtom, mislim, da je to korak naprej, z vidika komuniciranja
               z državljani oziroma da se jim pove, kaj lahko v prihodnjih mesecih oziroma do 1. 1.
               2016 pričakujejo.</p>
               <p>Potem, druga zadeva, kar se tiče podatke, kar se tiče šušmarstva in tako naprej.
               Verjamem, da bo to v predlogu zakona takrat tudi pripravljeno in da bo o tem potekala
               obširna razprava, da se bomo malo pogovorili se pravi o kvaliteti podatkov, kako jih
               pridobivati tudi za v prihodnje, ker konec koncev to, da teh podatkov podrobnih ni na
               voljo je seveda razlog v tem, da je take podatke težko pridobiti. Po drugi strani je
               pa pogoj za dobro davčno zakonodajo prihodnjo in davčne ukrepe, da se vseeno proba te
               podatke na nek način oceniti po najboljši možni meri in tukaj je bilo omenjeno DDPO
               dohodnina. Verjamem, da z mojega vidika tudi, kot poznam to stroko je to zelo
               zahtevno, ni pa to razlog, da tega ne bi bilo v nadaljnjem postopku, tudi v okviru
               tega, ko govorimo o potencialnem izgubljenem davku, verjetno za vse skupaj, tako kot
               je bilo že recimo rečeno, podatke, ki jih zbira že Statistični urad Republike
               Slovenije, se neke makro ocene, se pravi grobe ocene že obstajajo in se jih da
               izračunati, kar se tiče teh mikro, mislim, da analize se da narediti, ampak na koncu
               bo verjetno prišlo do tega, da bo treba neke ankete, neke preiskave narediti, ki bodo
               dejansko šle od primera do primera, tudi na podlagi praks iz davčnih postopkov in na
               podlagi tega to potem ekstrapolirati na celotno populacijo in ugotoviti, kakšne cifre
               so to. Tako da, kar se tiče tega sklepa, vse kar je bilo tukaj notri rečeno, da bi
               zaradi tega mogli ustavljati postopek, se pravi kar se tiče, da bi vlada nadaljevala
               s tem procesom vpeljale davčnih blagajn, mislim, da je to neupravičeno, zato bom tudi
               glasoval proti temu sklepu. Hvala.</p>
            </sp>
            <sp who="SDT7:BanUrška">

               <speaker>PREDSEDNICA URŠKA BAN:</speaker>

               <p>Hvala lepa. Še gospod Horvat.</p>
            </sp>
            <sp who="SDT7:HorvatJožef">

               <speaker>JOŽEF HORVAT (PS NSi):</speaker>

               <p>Hvala. Jaz bom glasoval za, ker je v tem kontekstu, kar smo danes tudi govorili, da
               potrebujemo podatke ter potrebujemo analize bila dejansko tudi celotna razprava in je
               sklep smiseln.</p>
            </sp>
            <sp who="SDT7:BanUrška">

               <speaker>PREDSEDNICA URŠKA BAN:</speaker>

               <p>Ta tretji predlog sklepa gospoda Širclja dajem na glasovanje in začenjam z
               glasovanjem.</p>
               <p>Kdo je za? <stage>(3 člani.)</stage> Kdo je proti? <stage>(11 članov.)</stage></p>
               <p>Sklep ni sprejet.</p>
               <p>Proceduralno, izvolite.</p>
            </sp>
            <sp who="SDT7:HorvatJožef">

               <speaker>JOŽEF HORVAT (PS NSi):</speaker>

               <p>Hvala lepa gospa predsednica. Jaz vidim, da se na nek način vsi skupaj trudimo, kako
               bi to morebitno uvedbo davčnih blagajn, če že potem realizirala vlada čim bolj
               učinkovito, zato predlagam naslednji sklep: da Odbor za finance in monetarno politiko
               predlaga vladi, da v nadaljevanju procesa uveljavljanja davčnih blagajn k sodelovanju
               povabi oziroma vključi vse reprezentativne organizacije zavezancev.</p>
            </sp>
            <sp who="SDT7:BanUrška">

               <speaker>PREDSEDNICA URŠKA BAN:</speaker>

               <p>Mogoče samo, danes smo mi razpravljali v bistvu o zahtevi Nove Slovenije o tej seji
               in zraven smo imeli še dva gradiva vlade, kjer pa lepo piše, da ta zakon gre v še vsa
               potrebna medresorska usklajevanja in tudi v javno razpravo tokom naslednjega meseca,
               meseca marca, kajti gospa Vraničarjeva je že na začetku povedala. Tako, da do nekje
               maja, ko bomo v to redno proceduro ta zakon dobili, bo vse to, kar ste tukaj v tem
               sklepu predlagal, kolikor sem jaz razumela, gospo Vraničarjevo  tudi izvedeno. Izvolite.</p>
            </sp>
            <sp who="SDT7:VraničarErmanMateja">

               <speaker>MAG. MATEJA VRANIČAR:</speaker>

               <p>Dejansko imamo to v načrtu. Obrtna trgovinska zbornica sta se že na nas obrnili s
               pisnimi gradivi, ekonomsko socialni svet nas je pozval, da predlagamo oziroma da
               opravimo razpravo v ekonomsko socialnem svetu in ta razprava bo ta četrtek. Danes smo
               prejeli tudi pobudo oziroma prošnjo odvetniške zbornice, da bi želeli ravno tako
               aktivno sodelovati v nadaljnjih postopkih in vse akterje te, ki so se že javili in
               tiste, ki bi se eventualno še oziroma tiste, ki jih bomo sami detektirali, da
               predstavljajo skupino zavezancev, ki ji je treba posebej nameniti pozornost gre
               predvsem z vidika ugotavljanja ali je na katerem od področij res treba iti v kakšno
               ozko določno izjemo. Vse te bomo povabili k sodelovanju oziroma z vsemi temi bodo
               izvedeni tudi sestanki oziroma razprave. Zaradi tega je tudi za razliko od kakšnih
               dosedanjih predlogov, ki smo jih na davčnem področju predlagali v sprejem predvideno
               tudi praktično enomesečno javna razprava. Do zdaj so bile naše javne razprave
               sorazmerno kratke.</p>
            </sp>
            <sp who="SDT7:BanUrška">

               <speaker>PREDSEDNICA URŠKA BAN:</speaker>

               <p>Hvala lepa. Točno to je tudi sestavni del tega akcijskega načrta, 9. točka govori o
               načinu vključevanja javnosti v pripravo in implementacijo tega sistema v zakonodajo.
               Izvolite, postopkovno.</p>
            </sp>
            <sp who="SDT7:HorvatJožef">

               <speaker>JOŽEF HORVAT (PS NSi):</speaker>

               <p>Nimam razloga, da ne bi zaupal vladi, v Novi Sloveniji beseda velja in jaz upam, tudi
               za tem omizjem. Jaz bi samo še prosil vlado in predlagal, da še vključi
               Kmetijsko-gozdarsko zbornico. Potem, če je tako, potem ta moj predlog sklepa
               umikam.</p>
            </sp>
            <sp who="SDT7:BanUrška">

               <speaker>PREDSEDNICA URŠKA BAN:</speaker>

               <p>Hvala lepa. S tem zaključujem glasovanje. Zaključujem tudi to točko dnevnega reda in
               18. nujno sejo Odbora za finance in monetarno politiko. Hvala lepa. <stage type="time">Seja je bila
                  zaključena 10. februarja 2015 ob 12.47.</stage>
               </p>
            </sp>
         </div>
      </body>
   </text>
</TEI>