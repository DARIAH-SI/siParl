<?xml version="1.0" encoding="UTF-8"?><TEI xmlns="http://www.tei-c.org/ns/1.0" xmlns:xi="http://www.w3.org/2001/XInclude" xml:id="SDT7-Skupna-2016-11-24">
   <teiHeader>
      <fileDesc>
         <titleStmt>
            <title>Zapisniki sej delovnih teles Državnega zbora Republike Slovenije</title>
            <title>Odbor za izobraževanje, znanost, šport in mladino</title>
            <title>Odbor za zdravstvo</title>
            <respStmt>
               <persName>Andrej Pančur</persName>
               <resp xml:lang="sl">Kodiranje TEI</resp>
               <resp xml:lang="en">TEI corpus encoding</resp>
            </respStmt>
         </titleStmt>
         <publicationStmt>
            <publisher>
               <orgName xml:lang="sl">Inštitut za novejšo zgodovino</orgName>
               <orgName xml:lang="en">Institute of Contemporary History</orgName>
               <ref target="http://www.inz.si/">http://www.inz.si/</ref>
               <address>
                  <street>Kongresni trg 1</street>
                  <settlement>Ljubljana</settlement>
                  <postCode>1000</postCode>
                  <country xml:lang="sl">Slovenija</country>
                  <country xml:lang="en">Slovenia</country>
               </address>
               <email>inz@inz.si</email>
            </publisher>
            <distributor>DARIAH-SI</distributor>
            <distributor>CLARIN.SI</distributor>
            <availability status="free">
               <licence>http://creativecommons.org/licenses/by/4.0/</licence>
               <p xml:lang="en">This work is licensed under the <ref target="http://creativecommons.org/licenses/by/4.0/">Creative Commons
                                Attribution 4.0 International License</ref>.</p>
               <p xml:lang="sl">To delo je ponujeno pod <ref target="http://creativecommons.org/licenses/by/4.0/">Creative Commons
                                Priznanje avtorstva 4.0 mednarodna licenca</ref>.</p>
            </availability>
            <date when="2019-02-12+01:00"/>
         </publicationStmt>
         <sourceDesc>
            <bibl type="mag">
               <idno type="custom" subtype="session" corresp="#SDT7-Skupna-2016-11-24.OZIZŠIM">834D6AD23A24B509C125806F003FCADA</idno>
               <idno type="custom" subtype="session" corresp="#SDT7-Skupna-2016-11-24.OZZ">D75148AEBAF041A6C125806F002DC46E</idno>
               <idno type="custom" subtype="day" corresp="#SDT7-Skupna-2016-11-24.OZIZŠIM">065917FE1CACDC2DC125808F004504A4</idno>
               <idno type="custom" subtype="day" corresp="#SDT7-Skupna-2016-11-24.OZZ">E6DFADF00816E4AEC125808F0044F2C9</idno>
               <idno type="URI" corresp="#SDT7-Skupna-2016-11-24.OZIZŠIM">https://www.dz-rs.si/wps/portal/Home/deloDZ/seje/evidenca?mandat=VII&amp;type=pmagdt&amp;uid=065917FE1CACDC2DC125808F004504A4</idno>
               <idno type="URI" corresp="#SDT7-Skupna-2016-11-24.OZZ">https://www.dz-rs.si/wps/portal/Home/deloDZ/seje/evidenca?mandat=VII&amp;type=pmagdt&amp;uid=E6DFADF00816E4AEC125808F0044F2C9</idno>
            </bibl>
         </sourceDesc>
      </fileDesc>
      <profileDesc>
         <settingDesc>
            <setting who="#SDT7-Skupna-2016-11-24.OZIZŠIM" n="27">
               <name>nujna seja</name>
               <date when="2016-11-24"/>
            </setting>
            <setting who="#SDT7-Skupna-2016-11-24.OZZ" n="27">
               <name>nujna seja</name>
               <date when="2016-11-24"/>
            </setting>
         </settingDesc>
         <particDesc>
            <listOrg>
               <org xml:id="SDT7-Skupna-2016-11-24.DZ">
                  <orgName xml:lang="sl">Državni zbor Republike Slovenije</orgName>
                  <listEvent>
                     <head>Mandat</head>
                     <event n="7" notBefore="2014-08-01" notAfter="2018-06-22">
                        <label>7. mandat (2014-2018)</label>
                     </event>
                  </listEvent>
                  <listOrg>
                     <head>Delovno telo Državnega zbora Republike Slovenije</head>
                     <org xml:id="SDT7-Skupna-2016-11-24.OZIZŠIM">
                        <orgName key="OZIZŠIM">Odbor za izobraževanje, znanost, šport in mladino</orgName>
                     </org>
                     <org xml:id="SDT7-Skupna-2016-11-24.OZZ">
                        <orgName key="OZZ">Odbor za zdravstvo</orgName>
                     </org>
                  </listOrg>
               </org>
            </listOrg>
         </particDesc>
      </profileDesc>
   </teiHeader>
   <text>
      <body>
         <div>
            <stage type="title">REPUBLIKA SLOVENIJA DRŽAVNI ZBOR ODBOR ZA ZDRAVSTVO</stage>
            <stage type="session">27. nujna seja</stage>
            <stage type="title">REPUBLIKA SLOVENIJA DRŽAVNI ZBOR ODBOR ZA IZOBRAŽEVANJE, ZNANOST, ŠPORT IN KULTURO</stage>
            <stage type="session">27. nujna seja</stage>
            <stage type="date">(24. november 2016)</stage>
            <stage type="chairman">Sejo sta vodila Tomaž Gantar, predsednik Odbora za zdravstvo in dr. Mirjam Bon
            Klanjšček, predsednica Odbora za izobraževanje, znanost, šport in mladino.</stage>
            <stage type="time">Seja se je začela ob 14.00</stage>
            <sp who="SDT7:GantarTomaž">
               <speaker>PREDSEDNIK TOMAŽ GANTAR:</speaker>
               <p>Dober dan vsem. Pričenjam s 27. nujno sejo Odbora za zdravstvo. Obveščam vas, da so
               se za današnjo sejo opravičili nekateri člani odbora, in sicer gospod Jernej Vrtovec.
               Potem pa gospoda Matjaža Hanžka nadomešča Miha Kordiš, mag. Alenko Bratušek nadomešča
               dr. Mirjam Bon Klanjšček, gospo Eriko Dekleva nadomešča gospa Janja Sluga, gospo
               Ireno Grošelj Košnik nadomešča gospa Irena Kotnik.</p>
               <p>Besedo dajem še predsednici Odbora za izobraževanje, znanost, šport in mladino dr.
               Mirjam Bon Klanjšček. Izvolite.</p>
            </sp>
            <sp who="SDT7:BonKlanjščekMirjam">
               <speaker>PREDSEDNICA DR. MIRJAM BON KLANJŠČEK:</speaker>
               <p>Hvala lepa. Vsi prav lepo pozdravljeni. Pričenjam 27. nujno sejo Odbora za
               izobraževanje, znanost, šport in mladino. Obveščam vas, da se je za današnjo sejo
               opravičil dr. Lảszlü Gӧncz. Imam pa še nekaj pooblastil, in sicer gospod Ivan Škodnik
               pooblašča gospoda Ivana Preloga, gospod Peter Vilfan pooblašča gospo Marijo Antonijo
               Kovačič, gospod Kamal Izidor Shaker pooblašča gospo Janjo Sluga in dr. Dragan Matič
               pooblašča gospoda Branka Zormana.</p>
            </sp>
            <sp who="SDT7:GantarTomaž">
               <speaker>PREDSEDNIK TOMAŽ GANTAR:</speaker>
               <p>Hvala lepa. Še enkrat članicam in članom obeh odborov in vabljenim gostom oziroma
               prisotnim lep pozdrav. S sklicem seje 21. 11. 2016 ste prejeli dnevni red skupne seje
               in sicer s točko Revizija <stage>(prenova)</stage> srednješolskega izobraževalnega programa
               zdravstvena nega. V poslovniškem roku nismo prejeli predlogov za spremembo dnevnega
               reda, zato ugotavljam, da je določen dnevni red skupne seje kot je bil predlagan s
               sklicem.</p>
               <p>Prehajamo na <title>1. TOČKO DNEVNEGA REDA - REVIZIJA (PRENOVA) SREDNJEŠOLSKEGA
                  IZOBRAŽEVALNEGA PROGRAMA ZDRAVSTVENA NEGA.</title> Na sejo so bili vabljeni
               predlagatelj zahteve PS SDS, Vlada Republike Slovenije, Ministrstvo za zdravje in
               ministrica Milojka Kolar Celarc, Ministrstvo za izobraževanje, znanost in šport in
               ministrica dr. Maja Makovec Brenčič, Ministrstvo za zdravje, RKS za zdravstveno nego
               mag. Branko Bregar, predsednik, Zdravniška zbornica Slovenije, predsednik Andrej
               Možina, Slovensko zdravniško društvo, FIDES – sindikat zdravnikov in zobozdravnikov,
               SVIZ - sindikat vzgoje, izobraževanja, znanost in kulture Slovenije, Strokovno
               združenje zasebnih zdravnikov in zobozdravnikov Slovenije, Zbornica zdravstvene in
               babiške nege Slovenije, Zveza strokovnih društev medicinskih sester, babic in
               zdravstvenih tehnikov Slovenije, Iniciativa za ohranitev programa tehnik zdravstvene
               nege Srednja zdravstvena šola Celje, Srednja zdravstvena šola Ljubljana gospa Marija
               Verbič. Dodatno so bili vabljeni še Sindikat delavcev v zdravstveni negi gospod
               Marjan Meglič, Strokovno združenje izvajalcev zdravstvene in babiške nege Slovenije,
               Splošna bolnišnica Novo mesto, v.d. predstojnice pediatričnega oddelka Tatjana Pavlin
               in Sindikat zdravstvenega in socialnega skrbstva Slovenije Aleksander Jus.</p>
               <p>Prejeli ste gradivo in sicer zahtevo Poslanske skupine SDS za skupno sejo odborov z
               dne 7. 11. 2016 objavljeno na spletni strani Državnega zbora.</p>
               <p>Pričenjam z obravnavo točke dnevnega reda in najprej prosim predlagatelja, da nam
                   zahtevo
               predstavi.</p>
               <p>Pred tem še eno pooblastilo, in sicer gospoda Marijana Pojbiča nadomešča gospod Žan
               Mahnič.</p>
               <p>Predlagatelj, izvolite besedo.</p>
            </sp>
            <sp who="SDT7:BrinovšekNada">
               <speaker>NADA BRINOVŠEK (PS SDS):</speaker>
               <p>Predsednik, hvala lepa za besedo. Lep pozdrav vsem prisotnim, še posebej gostom.</p>
               <p>Poglejte, konec meseca oktobra so se nekako v širši javnosti razširile informacije,
               da se pripravlja revizija oziroma prenova programa zdravstvena nega. Kaj to pomeni?
               To pomeni, da se program zdravstvene nege, se pravi na peti stopnji oziroma srednjih
               zdravstvenih šolah po zaključku šolanja, da ti dijaki, ki sedaj pridobijo naziv
               srednja medicinska sestra ali pa po strokovnem izpitu naziv tehnik zdravstvene nege
               ukinja.</p>
               <p>Ministrstvo v svojem zagovoru zakaj se je lotilo te prenove navaja, da je na podlagi
               strokovnih razprav sledilo usmeritvam izvajalcev zdravstvene nege in pa socialne
               oskrbe. Zaradi navedenega sta se Ministrstvo za zdravje in Ministrstvo za
               izobraževanje dogovorila za posodobitev oziroma revizijo dveh poklicnih standardov,
               ki se nanašata predvsem na področje socialnih vsebin. Ta revizija oziroma prenova se
               nanaša na posodobitev poklicnega standarda na peti stopnji, se pravi srednja
               medicinska sestra in pa posodobitev poklicnega standarda na četrti stopnji, to je
               bolničar negovalec.</p>
               <p>Po besedah Ministrstva za zdravje skupina strokovnjakov že tudi piše nov poklicni
               standard, ki se bo namesto srednje medicinske sestre imenoval zdravstveni socialni
               asistent. Prva generacija naj bi se v prenovljeni program te zdravstvene nege začela
               izobraževati jeseni 2018.</p>
               <p>Poudariti želim tudi, da predlog zakona o spremembah in dopolnitvah zakona o
               zdravstveni dejavnosti v 64. členu govori o zdravstvenih delavcih in pa zdravstvenih
               sodelavcih in na novo omenja to srednješolsko poklicno izobraževanje, se pravi
               triletno izobraževanje, ki ga sedaj ob veljavni zakonodaji ni.</p>
               <p>Predlagatelji zahteve se sprašujemo na podlagi katerih strokovnih razprav je
               ministrstvo sledilo tem usmeritvam in tudi katere institucije so predlagale te
               spremembe, se pravi spremembe naziva poklicnega standarda in vsebine. Prav tako se
               predlagatelji tudi sprašujemo oziroma sprašujemo ministrico, danes je žal ni med nami
               in je državna sekretarka, kdo je bil imenovan v tej delovni skupini za pripravo
               smernic. Upam, da bomo potem na koncu predlagatelji dobili vse te odgovore, ki jih
               bom skozi to svojo predstavitev zastavila.</p>
               <p>Ministrstvo tudi zatrjuje, da ne gre za ukinitev programa, ampak samo za neko
               prenovo. Moram reči, da glede na vse te izkušnje, ki jih imamo v tem mandatu z
               ministrico in njenimi sodelavkami, žal tem navedbam in obljubam ne verjamemo več.</p>
               <p>Predlagatelji sprašujemo tudi zakaj posegati v zelo dober in zaposljiv program
               zdravstvena nega, če pa so dijaki, ki sedaj zaključijo ta program, široko zaposljivi
               tudi na področju socialno-zdravstvenega varstva. Iz vsebine, ki naj bi jih po
               programu dodali so že v sedanjem predmetniku. Mislim, da se ministrstvo zaveda
               oziroma bi pri kakršnihkoli spremembah moglo nekako upoštevati oziroma ministrstvo
               uvaja nekatere ukrepe na področju,  kjer to področje že sedaj deluje dobro.</p>
               <p>Predlagatelji zahteve tudi sprašujemo ministrico kdo je sodeloval pri pripravi
               revizije tega srednješolskega izobraževalnega programa Zdravstvena nega in kje in
               kdaj je bila ta revizija že predstavljena.</p>
               <p>Temu predlogu, ki ga imate danes pred seboj namreč močno nasprotuje Slovensko
               zdravniško društvo, FIDES, Zdravniška zbornica, srednje zdravstvene šole. Prav tako
               pa v reviziji oziroma o tej posodobitvi kakor pravi ministrstvo teh dveh poklicnih
               standardov niso bili predhodno seznanjeni niti javni zdravstveni zavodi. Tu se spet
               nekako srečamo z neko ustaljeno prakso tega ministrstva, da vse svoje dokumente, ki
               jih pripravlja, pripravlja v neki tajnosti in pa brez sodelovanja stroke.</p>
               <p>Ministrstvo se pri spremembi tega programa sklicuje tudi na evropsko direktivo, ampak
               tu je treba poudariti dve direktivi, da ti direktivi nista zavezujoči za sekundarni
               in primarni nivo. Tako namreč obe direktivi tolmači pravna svetovalka v enoti za
               prosti pretok zaposlenih pri Evropski komisiji.</p>
               <p>Ministrstvo v svojih argumentih za pripravo tega prenovljenega programa navaja tudi
               strategijo razvoja zdravstvene nege in oskrbe v sistemu zdravstvenega varstva, se
               pravi za obdobje 2011-2020 kot nek strateški dokument.</p>
               <p>Predlagatelji zahteve se sprašujemo ali res potrebujemo tovrstno spremembo v nazivu.
               Ali so za spremembe v zdravstvu res potrebni novi nazivi medicinskih sester in pa
               zdravstvenih tehnikov? Sprašujemo se tudi ali ni mogoče to le neka želja nekaterih
               visokošolskih zavodov? Naše mnenje je, da je to v interesu visokih šol in navedeno
               trditev lahko podkrepimo tudi na podlagi smernic za izobraževanje v zdravstveni negi
               v študijskem programu Fakultete za zdravstvo Jesenice. Mislim, da ste to prilogo
               dobili v sklicu za današnjo sejo. Tu se nam predlagateljem nehote zastavlja vprašanje
               zakaj se tolikokrat srečamo z nekimi sodelavci, ki prihajajo iz Jesenic.</p>
               <p>V Sloveniji bomo po novem imeli, seveda če bo ta program šel skozi, samo visoko
               izobražene medicinske sestre, ki bodo mogle študirati dalj časa in to bo nedvomno
               pomenilo tudi več stroškov. Ne bomo imeli več medicinskih sester s V. stopnjo
               izobrazbe, ki so se sedaj ukvarjale s poslanstvom, za katerega so bile tudi
               poklicane. Se pravi, to je z bolnikom. Tega ne smemo pozabiti.</p>
               <p>Vsebina izobraževanja in usposabljanja zdravstvenega tehnika je primarno naravnano v
               obvladovanje praktičnih postopkov in pa veščin. Mislim, da se vsi tega tukaj
               zavedamo, na katerih temelji zdravstvena nega, medtem pa ko je pa vsebina študija za
               pridobitev naziva diplomirana medicinska sestra bolj ali manj naravnana teoretično in
               pa usmerjena tudi bolj ali manj v neke organizacijske in socialne vsebine.</p>
               <p>Moram reči, da imamo predlagatelji kar precej vprašanj v zvezi s tem in spet se
               sprašujemo kakšne bodo veščine in pa znanje diplomirane medicinske sestre, ki bo po
               končanem srednješolskem izobraževanju, npr. gimnaziji, se odločila za študij na
               fakulteti in s tem pridobila naziv diplomirana medicinska sestra.  Mislim, da je to vredno
               razmisleka.</p>
               <p>Dejstvo je, da se v zadnjem času na področju izobraževanja odraslih, tako nas
               opozarjajo, pojavlja zanimiva praksa, da se študentje in pa diplomanti visokih
               zdravstvenih šol vpisujejo v programe zdravstvene nege na srednješolskem nivoju, da
               pridobijo osnovno znanje zdravstvene nege, ki ga pričakujejo od njih delodajalci.</p>
               <p>Kot predlagatelji zahteve sprašujemo ministrico oziroma državno sekretarko tudi ali
               so zdravstvene ustanove tudi finančno pripravljene na povečano obremenitev zaradi
               povečanega števila teh diplomiranih medicinskih sester. Ali to mogoče pomeni, da bodo
               diplomirane sestre zaradi tega uvrščene nižje na plačilni lestvici? Zanima nas tudi
               ali je ministrstvo pripravilo kako finančno simulacijo stroškov vezano na to dodatno
               izobraževanje?</p>
               <p>Še enkrat. Ministrstvo navaja, da se s spremembami strinja strokovna javnost. Tu se
               nam potem zastavlja vprašanje zakaj potem spremembam nasprotujejo zdravniške
               organizacije. Kakšna strokovna javnost so potem zdravniške organizacije? Ali
               ministrica za zdravje ponovno dela nekaj kar ni v korist ljudi in ni usklajeno s
               stroko? Še enkrat sprašujem. Ali je usklajeno s stroko?</p>
               <p>Ministrica s predlagano spremembo želi spremeniti sistem, ampak ta sistem trenutno
               deluje dobro. Poudarjam, ta sistem deluje dobro. Ministrica za zdravje ponovno
               pozornost od vseh problemov, ki so se nakopičili mogoče že malo prej, predvsem pa v
               času njenega mandata, se pravi od dolgih čakalnih vrst, ki so se v času njenega
               mandata povečale za več kot 30 % in kar je zelo zaskrbljujoče dejstvo, da že vsak 8
               Slovenec čaka v vrsti za neko storitev ali pa poseg. Namesto da bi se ministrica
               lotila priprave sistemskih sprememb zakonodaje, pa usmerja svojo pozornost na take
               manjše izseke iz zakonov, ki bodo v bistvu škodovali najprej stroki, potem pa še nam
               državljanom.</p>
               <p>Predlagatelji smo pripravili za današnjo sejo pet sklepov, ki jih bom povzela.
               Predlagamo, da Odbor za zdravstvo in pa izobraževanje, da se - pa vsekakor se bosta
               danes seznanila s to problematiko, da Odbor za zdravstvo in Odbor za izobraževanje –
               to sta naša odbora danes – pozivata Ministrstvo za zdravje in pa Ministrstvo za
               izobraževanje, da obe ministrstvi proučita vse možnosti, da do ukinjanja programov
               medicinske sestre oziroma zdravstvenega tehnika ne bo prišlo. Predlagamo tudi oziroma
               pozivamo Ministrstvo za zdravje in pa Ministrstvo za izobraževanje, da ob
               uveljavljanju morebitnih sprememb upoštevata v prvi vrsti mnenje stroke. Poudarjam še
               enkrat mnenje širše strokovne javnosti. Med sklep smo napisali, da ta dva odbora
               pozivata tudi Ministrstvo za zdravje in pa izobraževanje, da obema odboroma in pa
               strokovni javnosti v roku meseca dni predstavita vse argumente za takšne spremembe.
                   Naš zadnji sklep pa
               je, da nekako pozivamo Ministrstvo za zdravje in Ministrstvo za izobraževanje, da
               utemeljita družbeno usklajenost in pa finančno vzdržnost takšnih sprememb ter o tem
               tudi poročata tema dvema odboroma v roku 30 dni. Hvala lepa, predsednik.</p>
            </sp>
            <sp who="SDT7:GantarTomaž">
               <speaker>PREDSEDNIK TOMAŽ GANTAR:</speaker>
               <p>Hvala lepa. Sedaj bi najprej dal besedo in prednost državnima sekretarkama
               Ministrstva za zdravje in Ministrstva za izobraževanje, znanost in šport. Potem boste
               imeli besedo vabljeni gostje. S tem, glede na to, da vas je zelo veliko, bi prosil,
               če je možno razprave res skoncentrirati, strniti, pa raje dam dvakrat besedo, ker bo
               treba kakšno stvar razjasniti ali pa doreči, da bi si v startu kdo več časa vzel, ker
               sicer ne bomo danes seje končali.</p>
               <p>Najprej dajem besedo državni sekretarki z Ministrstva za zdravje gospe Nini Pirnat.
               Izvolite.</p>
            </sp>
            <sp who="SDT7:PirnatNina">
               <speaker>NINA PIRNAT:</speaker>
               <p>Najlepša hvala, gospod predsednik. Spoštovane poslanke in poslanci, spoštovane
               kolegice, kolegi, spoštovani gostje.</p>
               <p>Na začetek bi najprej želela razčistiti nekaj pojmov o čem se sploh pogovarjamo.
               Ministrstvo za zdravje je na podlagi strokovnih pobud podalo Ministrstvu za
               izobraževanje, znanost in šport, da se pripravi revizijo poklicnega standarda.
               Informacije, ki se širijo v javnosti, da se korenito posega v področje zdravstvenega
               sistema niso resnične in so zavajujoče. Kaj je poklicni standard? Poklicni standard
               opredeljuje kompetence, ki jih potrebuje oseba na delovnem mestu za opravljanje
               poklica. Nič nenavadnega ni, da se poklicne standarde spreminja. Praviloma se jih
               revidira vsakih pet do deset let in zadnjič je bil ta poklicni standard, o katerem
               govorim revidiran pred osmimi leti. Na podlagi pobud delodajalcev in strokovne
               javnosti smo mi tudi predlagali spremembo standarda. Kompetence na delovnem mestu za
               posamezne stroke določa in predlaga delodajalec. Vprašanje je bilo katere usmeritve
               je Ministrstvo za zdravje pri predlogu sprememb upoštevalo. Upoštevalo je sklepe
               Razširjenega strokovnega kolegija za zdravstveno nego, sklepe strateškega sveta,
               usmeritve European federation of nursis in International Kansil of nursis?, raziskavo
               delano na evropski ravni, ki je pripravilo priporočila za izobraževanje Healt care of
               asistence?, strokovnega združenja Zbornice-zveze in pa pobud delodajalcev za nov
               poklicni standard, ki bo vseboval 70 do 80 % trenutnega standarda srednja medicinska
               sestra in upoštevali smo sodelovanje oziroma priporočila Ministrstva za delo, družino
               in enake možnosti.</p>
               <p>Pa poglejmo zakaj je tak spremenjeni poklicni standard potreben. V zadnjih 30 letih,
               zlasti pa v zadnjih desetih letih, imamo v ospredju vse več potrebe po zagotavljanju
               zdravstvene nege in oskrbe stare in bolne populacije. Ministrstvo za zdravje je potem
               na podlagi ravno teh pobud sprejelo ustrezne usmeritve že v resoluciji o nacionalnem
               planu zdravstvenega varstva 2016-2025, kjer smo tudi področje dolgotrajne oskrbe in
               pa prilagoditve sistemov in pomoči tistim, ki so odvisni od tujih pomoči navedli kot
               eno izmed prioritet.  V
               Sloveniji se od leta 2010 srečujemo z naraščajočim odstotkom prebivalstva starejših
               od 65 let in če gledamo neke projekcije naj bi bilo leta 2020 že več kot 20 %
               prebivalstva starejšega od 65 let, leta 2050 pa celo 30 %.</p>
               <p>Tveganje za razvoj kroničnih bolezenskih stanj, akutnih bolezenskih zapletov,
               multimorbidnosti, se s staranjem veča, stopnja hospitalizacij se potem veča, hkrati s
               tem starajočim se prebivalstvom pa tudi narašča število ljudi s funkcionalnim upadom
               oziroma z nezmožnostjo, da bi skrbeli same zase, z onemoglostjo, povečujejo se tudi
               poškodbe, padci pri starejših in s tem posledičnosti odvisnosti od drugih. In zaradi
               tega izvajalci zdravstvene nege bodo poleg znanj s področja zdravstvene nege kot so
               izvajanje zdravstvene nege, pomoč in skrb pri jemanju zdravil, oskrbovanje ran,
               razjed zaradi pritiska, preprečevanje, z novim standardom, ki je trenutno v reviziji,
               pridobili tudi dodatna znanja s področja oskrbe socialnih veščin – recimo pri uporabi
               določenih medicinsko-tehničnih pripomočkov za izvajanje temeljnih življenjskih
               opravil, spodbujanje k samooskrbi, veščine, ki omogočajo kakovostno preživetje itd.
               Dodane vsebine – poudarjam – v poklicnem standardu, ki že je, se nanašajo na varnost,
               kakovost, kinestetiko v zdravstveni dejavnosti, komunikacijo in gerentologijo in
               neposredno sledijo ciljem resolucijo, ki ste ga sprejeli tudi poslanci za povezavo
               zdravstva in sociale za doseganje bolj celovite integrirane obravnave pacientov.</p>
               <p>Naj na tem mestu popolnoma zanikam, da bi Ministrstvo za zdravje kadarkoli poskušalo
               ukinjati ali poskušalo vplivati na ukinjanje štiriletnega izobraževanja na področju
               zdravstvene nege. Naj še to pojasnim. Trenutno je izobraževalni program medicinska
               sestra, po pripravništvu je pa poklic tehnik zdravstvene nege. In tu se ta dva pojma
               velikokrat mešata.</p>
               <p>Bilo je tudi zastavljeno vprašanje kateri strateški dokument, katera strategija je
               vodila k temu. Strategijo razvoja zdravstvene nege je že leta 2011 sprejel
               Zdravstveni svet, ki je ključni posvetovalni organ Ministrstva za zdravje in tudi
               opredelil razvoj zdravstvene nege v letu 2011-2020.</p>
               <p>Še enkrat želim izpostaviti, da trenutno poteka zgolj prenova poklicnega standarda za
               peto stopnjo in šele ko bo ta prenova poklicnega standarda končana, se potem revidira
               izobraževalni program. In to je večstopenjski proces in zaradi tega ne smemo tega
               mešati.</p>
               <p>Kar se tiče upoštevanja evropskih direktiv, bi rada povedala samo to, da se evropske
               direktive kot nezavezujoče pogosto tolmači narobe. Seveda je direktiva zavezujoča,
               zavezujoči so cilji. Je pa od vsake posamezne države članice odvisno kako le –te
               cilje udejani.</p>
               <p>Na tem mestu bi končala in bi prepustila strokovne razlage tudi še kolegom oziroma
               državni sekretarki z Ministrstva za šolstvo.</p>
            </sp>
            <sp who="SDT7:GantarTomaž">
               <speaker>PREDSEDNIK TOMAŽ GANTAR:</speaker>
               <p>Hvala lepa za uvodno obrazložitev. Sedaj bi res dal besedo državni sekretarki, dr.
               Andreji Barle Lakota z Ministrstva za izobraževanje, znanost in šport. Izvolite.</p>
            </sp>
            <sp who="SDT7:BarleLakotaAndreja">
               <speaker>DR. ANDREJA BARLE LAKOTA:</speaker>
               <p>Najlepša hvala. Pobuda za revizijo poklicnega standarda ni nič neobičajnega, zato je
               Ministrstvo za izobraževanje, znanost in šport tako kot predvideva zakon to pobudo
               odstopilo Centru za poklicno izobraževanje, ki je v skladu z zakonom in je imenoval
               komisijo. Komisija, ki naj bi revidirala poklicni standard. V času, ko se je to
               dogajalo, pa smo bili seznanjeni z nekaterimi pomisleki zaradi katerih smo potem
               dvakrat sklicali tudi naše srednje šole in se o teh pomislekih pogovarjali.  Gre za to, da so nas
               opozorili na problematiko tega, da če je revizija poklicnega standarda pregroba,
               preostra, pregloboka, lahko pripelje do tega, da bo potrebno potem izobraževalni
               program izoblikovali na neki drugi izobrazbeni stopnji. Se pravi, pojavilo se
               vprašanje ali bodo potem kompetence določene s tem poklicnim standardom še adekvatne
               srednjemu strokovnemu izobraževanju. </p>
               <p>In drugo. Pomisleki so bili vezani na to ali so te kompetence ali bodo te spremenjene
               kompetence takšne narave, da bodo potem tistim, ki bodo končali šolanje onemogočale
               zaposlitev v kliničnem okolju.</p>
               <p>Naslednji pomislek, ki so ga imeli naši izobraževalci je, ali govor o tem, da
               direktiva zahteva 12 let splošnega izobraževanja pravzaprav v sebi vsebuje intenco,
               da se na visokošolsko izobraževanje vključujejo samo tisti, ki končajo gimnazijski
               program. Vse to je zbujalo dvom o tem ali se izobraževalni program srednje
               strokovnega izobraževanja sploh še potrebuje. Da bi razčistili te dvome, smo sklicali
               posebne sestanke, kjer so predstavniki Ministrstva za izobraževanje in predvsem
               zbornice pojasnjevali intenco povezano s tem.</p>
               <p>Rada bi še rekla kje je sedaj revizija poklicnega standarda. Revizija poklicnega
               standarda je v delu. Ni je pregledal še niti odbor, ki je dolžan potem povedati ali
               so te kompetence skladne z namerami zaposlovalcev, torej zaposlovalci morajo povedati
               kaj je sedaj tisto, kar naj bi se spreminjalo in na kakšen način. Mi smo se
               dogovorili, da se bomo v januarju z našimi šolami seznanili s tem, vsekakor pa smo se
               zavezali k transparentnosti postopka, torej k temu, da na strokovnem svetu ne bodo
               obravnavane spremembe revizije poklicnega standarda dokler ne bodo te dileme jasno
               odstranjene.</p>
            </sp>
            <sp who="SDT7:GantarTomaž">
               <speaker>PREDSEDNIK TOMAŽ GANTAR:</speaker>
               <p>Hvala lepa. Še eno pooblastilo. Mag. Bojano Muršič nadomešča gospod Janko Veber. Kot
               rečeno vabljeni gostje dobite besedo za razpravo. Vseh ne poznam, tako da prosim
               zaradi magnetograma, da se predstavite. Izvolite kdo želi prvi besedo? Izvolite.</p>
            </sp>
            <sp who="SDT7:AžmanMonika">
               <speaker>MONIKA AŽMAN:</speaker>
               <p>Hvala lepa za besedo, gospod predsednik. Dober dan vsem skupaj. Moje ime je Monika
               Ažman. Sem predsednica Zbornice zdravstvene in babiške nege – Zveze društev
               medicinskih sester, babic in zdravstvenih tehnikov Slovenije.</p>
               <p>Hvala lepa za pobudo in hvala lepa za razlago. Čutim se dolžno kot zastopnica več kot
               15.000 medicinskih sester, babic in zdravstvenih tehnikov, vsem povedati zelo jasno
               in zelo razločno, da stroka zdravstvene nege nikdar in nikoli ni pomislila, da bi
               ukinila štiriletno srednjo strokovno izobraževanje. Stroka zdravstvene nege so gotovo
               strokovnjaki, ki na tem področju delujejo. Nosilka te stroke je diplomirana
               medicinska sestra, ker je to reguliran poklic. Njeni sodelavci so pa vsi sodelavci s
               srednjo strokovno izobrazbo, pa tudi bolničarji negovalci.</p>
               <p>Tisto, kar bi tukaj želela povedati zakaj se je ta osnutek poklicnega standarda
               dogodil. Preprosto zato, ker so potrebe na področju dela zdravstvene nege takšne, da
               se tako zdravstveni kot socialni problemi naših uporabnikov tesno prepletajo. In po
               dolgih letih smo tako strokovnjaki s področja zdravstvene nege kot strokovnjaki s
               področja socialnega varstva – tukaj so sodelovali tudi predstavniki Socialne zbornice
               z Ministrstva za delo, družino, socialne zadeve in enake možnosti – prišli do
               skupnega zares konsenza, da pravzaprav velikokrat težko ločimo kdaj je nek problem
               zdravstveni in kdaj je socialen in da se drug z drugim prekrivata. Zagotovo se s tem
               najtesneje srečujejo vse naše kolegice in kolegi v  socialnovarstvenih zavodih, vse pogosteje pa tudi na
               primarnem nivoju zdravstvenega varstva pa tudi na sekundarnem in terciarnem
               nivoju.</p>
               <p>Mogoče bi tukaj izpostavila samo eno zadevo. Srednja medicinska sestra. Vsi, ki ste
               kadarkoli bili uporabniki zdravstvene nege, se boste strinjali z menoj, da pacient
               vedno pokliče medicinsko sestro kot sestra. To je pač kulturno zakopano v naše
               geografsko področje. In srednja medicinska sestra je izraz, ki je verjetno nastal iz
               zgodovine, zato ker smo že leta 1953 dobili prve višje oziroma diplomirane medicinske
               sestre v slovenskem prostoru in smo znotraj Evropske unije pravzaprav zelo kakovostno
               pozicionirani in si tega želimo tudi naprej. Vse višje medicinske sestre so danes
               diplomirane. Res je: so nosilke, delajo ob pacientu razen tam, kjer jih je premalo.
               Je pa res, da že 10 let z dokazi podprto naznanjamo, da nas v procesu primanjkuje 20
               %, tako tistih s srednjo kot z visoko izobrazbo. Zato se velikokrat kompetence
               prepletajo, zato velikokrat potrebujemo vse roke kar jih je na razpolago in menim, da
               srednje strokovno izobraževanje je tisto, ki še naprej daje kakovosten kader
               srednjega strokovnega nivoja, petega evropskega kvalifikacijskega okvirja in je
               primerljiv tudi z Evropsko unijo.</p>
               <p>Kdo je širša strokovna javnost? Vesela sem, da smo se v preteklem tednu sestali tudi
               s predsednikom Zdravniške zbornice Slovenije, da smo tudi njemu pojasnili zakaj
               potrebujemo revizijo poklicnega standarda, ker je to popolnoma nekaj povsem
               običajnega, da finančne posledice zagotovo ne bodo nastale, ker bodo ti izvajalci še
               vedno imeli srednjo strokovno izobrazbo in da je razvoj stroke usmerjen v to, da
               lahko vsak nemoteno prihaja do visoke oziroma pa prvo bolonjsko stopnjo, drugo in
               tudi tretjo.</p>
               <p>Za tem omizjem nas je kar nekaj, ki smo vsi izšli iz srednje zdravstvene šole,
               nadaljevali študij in mislim, da smo dodana vrednost. Posodobljen standard daje več
               znanja, daje več fleksibilnosti in zagotovo pripravlja teren za dolgotrajno oskrbo.
               Ker tisto česar se mi tukaj zavedamo, je to, da bomo zelo hitro to dolgotrajno oskrbo
               potrebovali tudi mi sami.</p>
               <p>Še enkrat. Stroka zdravstvene nege ni nikoli govorila o tem, da se ukinja srednje
               strokovno izobraževanje. Hvala lepa.</p>
            </sp>
            <sp who="SDT7:GantarTomaž">
               <speaker>PREDSEDNIK TOMAŽ GANTAR:</speaker>
               <p>Hvala lepa. Kdo želi naprej? Izvolite.</p>
            </sp>
            <sp who="SDT7:VerbičMarija">
               <speaker>MARIJA VERBIČ:</speaker>
               <p>Spoštovani gospod predsednik, hvala lepa za besedo. Pozdrav vsem poslancem in
               poslankam in seveda tudi vsem gostom, ki smo se danes tukaj zbrali. Sem Marija
               Verbič, ravnateljica Srednje zdravstvene šole Ljubljana. Danes sem pa tudi kot
               predstavnica Skupnosti zdravstvenih šol, ki smo v okviru Zveze srednjih šol in
               dijaških domov združeni, da skupaj z ministrstvom dajemo predloge in pripombe, ko
               pride do kakšnih situacij.</p>
               <p>Dovolite mi, da na kratko predstavim program, o katerem se pogovarjamo. Kakšen je
               danes in kje smo danes, ker če se želimo potem naprej pogovarjati o spremembi, je
               prav, da tudi vemo kakšen program imamo danes.</p>
               <p>Torej v Sloveniji imamo trenutno 11 izobraževalnih zavodov, ki imajo vpisan program
               zdravstvena nega. Izobraževalni zavodi torej šole so lahko samostojne šole, teh je 4,
               ostale so združene v šolske centre. Te šole skupaj imamo v šolskem letu vpisanih
               3.900 dijakov v program zdravstvena nega. Poleg tega smo v šolskem letu  2016/2017 vpisali v prvi
               letnik okoli 1.000 dijakov in poklicno maturo nam zaključi okoli 980 dijakov
               približno vsako leto.</p>
               <p>V zadnjih treh letih smo zmanjšali vpis v program, kar je logično, ker imamo tudi
               manjše število dijakov, približno za dva ali tri oddelke. Sam program je pripravljen
               tako, da je približno 45 % splošno izobraževalnih predmetov in 55 % strokovnih
               modulov in praktičnega izobraževanja.</p>
               <p>Tako kot je bilo že prej povedano, da potekajo revizije programa zadnjih trideset let
               kar pogosto, torej tako kot je bilo rečeno vsake šest do sedem let, smo tudi mi imeli
               zadnjo veliko spremembo leta 2006, ko je bil sprejet zakon o poklicnem in strokovnem
               izobraževanju. Ta zakon nam je prinesel kar korenite spremembe v izobraževalnem
               programu, in sicer da smo v izobraževalnem programu uvedli praktično izobraževanje
               pri delodajalcu, ki ga prej nismo imeli, da smo uvedli odprti korikol, kjer smo šole
               lahko avtonomne in da smo tudi uvedli kreditno vrednotenje ter module v strokovnem
               delu izobraževanja.</p>
               <p>Program je sestavljen iz 5 obveznih in 5 izbirnih modulov. V obveznih modulih je
               zajeta vsak tisti strokovni del, kjer naše dijake pripravlja za poklic. Sama bom te
               module samo naštela: to je modul zdravstvena nega, anatomija in fiziologija,
               varovanje zdravje, kakovost v zdravstveni negi in modul zdravstvena nega otroka in
               mladostnika. Prav tako imamo potem 5 izbirnih modulov. Dijak v tretjem letniku izbere
               enega izmed teh izbirnih modulov in ti izbirni moduli so gerentološka zdravstvena
               dejavnost, paliativna oskrba, zdravstvena nega v psihiatrični dejavnosti, zdravstvena
               nega v zobozdravstveni dejavnosti in zdravstvena nega v reševalni dejavnosti. Kako
               izbiramo te module je odvisno od potreb na trgu dela, tako da se dogovarjamo z
               delodajalci in potem lahko ponudimo to dijaku, da si izbere šole. Večje imamo več
               možnosti, da izberemo tudi več izbirnih modulov.</p>
               <p>Praktično izobraževanje sem prej omenila. Praktično izobraževanje pri delodajalcu je
               bilo za nas novost in smo na začetku, ko smo začeli ta program imeli kar nekaj težav.
               Sedaj smo te probleme tako z delodajalci, z Ministrstvom za zdravje in Ministrstvom
               za izobraževanje, znanost in šport uredili. V tretjem in četrtem letniku je dijak
               vključen v proces dela, tako da tudi spozna delo. Veste da je to izredno zahteven
               poklic, da mora opravljati tiste življenjske aktivnosti, ki jih takrat človek sam ne
               more opravljati. Dijak tako spozna poklic.</p>
               <p>Zaključek izobraževanja opravlja s poklicno maturo. Torej opravlja štiri predmete
               poklicne mature. Poklicna matura je eksterna. Tri predmeti so eksterni. To pomeni, da
               smo ena redkih skupin Zdravstvena nega, kjer imamo tudi drugi predmet zdravstveno
               nego na eksternosti. Torej vse šole imamo enotne izpitne pole, tako kot pri
               slovenščini, matematiki in tujem jeziku. Prav tako menimo, da je četrti predmet
               storitev in zagovor delno eksterni, zaradi tega, ker pri tem predmetu povabimo tudi
               delodajalce, ki so prisotni pri poklicni maturi.</p>
               <p>Rada bi samo še predstavila kje se sedaj ta naš dijak zaposli, kajti ob informativnem
               dnevu, torej vedno, ko pripravljamo naše bodoče dijake za poklicno usmeritev tudi
               predstavimo kje je možnost zaposlitve. Torej lahko se zaposli v javnih kot zasebnih
               zdravstvenih in socialnih zavodih. Možnost ima, da po poklicu opravi tudi nacionalno
               poklicno kvalifikacijo za maserja pedikerja in pa možnost izobraževanja na
               visokošolskih študijskih programih.</p>
               <p>Zaradi tega je izredno pomembno, da je zdravstvena nega  program, ki je kakovosten. Vemo, da uporabniki
               od nas zahtevajo vedno več in da s tem zagotavljamo varnost pacientov in znanje.</p>
               <p>Zdravstvene šole se zadnje čase kar velikokrat povezujemo na mednarodnem področju.
               Imamo izmenjave s sorodnimi šolami, tudi članicami Evropske unije, tako da smo
               velikokrat tudi kot primer dobre prakse. Naše izobraževanje je dobro ocenjeno tudi v
               teh članicah.</p>
               <p>Sedaj spremembe, ki so se obetale. Tudi same smo šole v skupnosti zaznale, da bi bilo
               potrebno določene spremembe v našem programu pripraviti. Te spremembe so predvsem na
               področju programa. Torej mi dobimo enotni izvedbeni korikol in si potem vsaka šola
               naredi svojega izvedbenega. Tako da bi bilo potrebno tu, da bi poenotili to
               izobraževanje, da bi vse šole imele enotne izvedbene korikole in pa, da bi se na tem
               področju predvsem poenotili.</p>
               <p>Te stvari smo mi tudi preko skupnosti sporočili Ministrstvu za izobraževanje, znanost
               in šport in sklepi, ki jih je predstavila državna sekretarka dr. Barletova so bili
               tudi sprejeti na našem skupnem sestanku, kjer smo se šole tudi udeležile tega in jih
               je tudi že ona predstavila v predstavitvi.</p>
               <p>Torej toliko preden se bomo pogovarjali o programu, da spoznate kakšen je program, ki
               ga trenutno izobražujemo. Hvala lepa.</p>
            </sp>
            <sp who="SDT7:GantarTomaž">
               <speaker>PREDSEDNIK TOMAŽ GANTAR:</speaker>
               <p>Hvala lepa. Sedaj še eno obvestilo. To se pravi namesto gospoda Janija Mӧderndorferja
               sodeluje danes na odboru gospod Sašo Tabaković.</p>
            </sp>
            <sp who="SDT7:BonKlanjščekMirjam">
               <speaker>PREDSEDNICA DR. MIRJAM BON KLANJŠČEK:</speaker>
               <p>Namesto gospe Vesna Vervega je danes na odboru z nami gospa Vlasta Počkaj.</p>
            </sp>
            <sp who="SDT7:GantarTomaž">
               <speaker>PREDSEDNIK TOMAŽ GANTAR:</speaker>
               <p>Hvala lepa. Sedaj ima besedo gospa Jelka Mlakar. Izvolite.</p>
            </sp>
            <sp who="SDT7:MlakarJelka">
               <speaker>JELKA MLAKAR:</speaker>
               <p>Hvala lepa, gospod predsednik. Jelka Mlakar, sindikat delavcev v zdravstveni negi
               Slovenije. Danes bi vam spregovorila, če smem, kot predsednica področnega odbora za
               poklicne standarde na področju zdravstva in sociale pri Centru za poklicno
               izobraževanje Slovenije kamor sem bila imenovana s strani ministrice za delo, kot
               predstavnica delojemalcev, se pravi sindikatov.</p>
               <p>Morebiti je treba pojasniti, da danes govorimo o tematiki, ki je v začetni fazi,
               osnutku nečesa kar še daleč ni dokončano v celotnem procesu kot ga predpisuje
               zakonodaja na področju poklicnih standardov in potem posledično tudi izobraževalnih
               programov. Zato se zdi, da smo ali da je predlagatelj zadevo malo preuranil in da
               tukaj ne gre toliko verjetno za vsebine, ker če govorimo o vsebini vam lahko
               preprosto povem zakaj smo predlagali oziroma zakaj smo sprejeli na področnem odboru
               pobudo, da gremo v revizijo programa in sicer zato, ker se zadnjih pet let zelo
               intenzivno srečujemo s številnimi pobudami s področja sociale za ustvarjanje novih
               poklicev oziroma poklicnih standardov. In konkretno bi v povezavi z zdravstvenim
               tehnikom ali srednjo medicinsko sestro omenila socialnega asistenta. Ta je namreč že
               vkomponiran kot novi poklic v bodočem, upam, da kmalu sprejetem zakonu na področju
               dolgotrajne oskrbe iz preprostega razloga, ker je v vsebinah ali če hočete
               kompentencah poklicnega standarda socialni asistent, vsaj 70 % tistega, kar že danes
               obvlada srednja medicinska sestra oziroma zdravstveni tehnik. In v luči tega, da jih
               imamo danes in zadnjih deset let približno 1.500 na Zavodu za zaposlovanje oziroma od
               1.000 različno od leta do leta  do leta. Od 1.000 pa mislim, da sedaj trenutno 1.500
               nezaposlenih zdravstvenih tehnikov večinoma kot iskalcev prve zaposlitve je nam vsem
               predstavnikom s področja zdravstva v področnem odboru bilo še kako v interesu, da
               oponomočimo zdravstvenega tehnika tudi v kontekstu socialne oskrbe in smo preprosto
               združili dva poklicna standarda. Se pravi obstoječega srednja medicinska sestra
               oziroma program zdravstvena nega na srednješolskem strokovnem izobraževanju s
               predlogom sociale oziroma Ministrstva za delo, socialni asistent. Pravzaprav nismo
               nič zmanjšali vsebin in kompetenc obstoječega programa, ampak zgolj dodali dve
               kompetenci s področja sociale. Če vam sedaj povem katere dve, vam lahko, to sta
               spodbujanje uporabnikov k čimvečji samooskrbi oziroma konkretno, bom rekla, k
               spodbujanju tistih aktivnosti, ki jih zmore še sam posameznik na eni strani in na
               drugi strani bo ta bodoči, kakorkoli se bo imenoval in mi smo ne vztrajamo, da bo to
               zdravstveno-socialni asistent, zelo verjetno bo na koncu tehnik zdravstvene nege kot
               je sedaj po strokovnem izpitu, bo lahko stopal tudi v okolje ne samo institucionalna,
               ampak tudi v stanovanjske skupnosti ali, bom rekla, v širšem konceptu socialne
               oskrbe, ki mu rečejo kongruentna? - moram reči, da sem se skozi to naučila tudi nekaj
               s področja sociale – ki širše ponuja našim državljanom v bodočnosti širšo možno
               zdravstveno socialno oskrbo, kot jo je lahko deležen danes. Bodisi v domovih
               starejših, bodisi v stanovanjskih skupnostih, bodisi v drugih oblikah
               zdravstveno-socialne oskrbe. Ko smo dosegli ta dogovor s socialo, ki je končno
               pristala, da ne ustvarjamo novega poklica, ampak da oponomočimo te, ki jih imamo že
               danes zelo dobro vključene v prakso in na drugi strani nezaposlene na Zavodu za
               zaposlovanje, pomeni, da smo menili, da smo naredili velik miselni in tudi vsebinski
               preskok v našem področju, ker združuje nekaj kar je preprosto združljivo – zdravstvo
               in socialo.</p>
               <p>Menim, da je v bistvu razburjanje v smislu odvzemanja kompetenc ali odvzemanja
               izobrazbenega nivoja komerkoli ali v bodoče vključenosti teh posameznikov, ki
               zaključijo to izobraževanje popolnoma brezpredmetno in resnično nima nobene podlage v
               realnosti. Toliko. Hvala.</p>
            </sp>
            <sp who="SDT7:GantarTomaž">
               <speaker>PREDSEDNIK TOMAŽ GANTAR:</speaker>
               <p>Hvala lepa. Sedaj imate vi besedo.</p>
            </sp>
            <sp who="SDT7:BrvarJana">
               <speaker>JANA BRVAR:</speaker>
               <p>Hvala lepa. Lep pozdrav vsem prisotnim. Zahvaljujem se za besedo. Moje ime je Jana
               Brvar in prihajam s Srednje zdravstvene šole Celje.</p>
               <p>Najprej bi se želela zahvaliti še gospe državni sekretarki gospe Andreji Barle
               Lakota, ki se je res zavzela, nam prisluhnila in se tudi zavzela za to, da bo ta
               priprava poklicnega standarda potekala transparentno. Ne moremo pa se strinjati z
               gospo državno sekretarko Nino Pirnat in pa z gospo Ažman. Mogoče bi omenila še to, da
               to kar je sedaj povedala gospa Jelka Mlakar v bistvu srž problema. Torej revizija
               programa zdravstvena nega zaradi ustvarjanja novih poklicev socialni asistent. Gre za
               to, da socialna zbornica revidira program zdravstvena nega. Če pogledamo delovno
               skupino, ki pripravlja poklicni standard takoj vidimo, da v tej delovni skupini ni
               članov s področja primarnega, sekundarnega, terciarnega področja zdravstvenega
               varstva, tako kot je bilo to v prejšnjem poklicnem standardu zdravstvena nega, kjer
               so bili zastopani tako predstavniki bolnišnic, zdravstvenih domov, ki so pri tem tudi
               povedali svoja mnenja. Skratka teh predstavnikov pri pripravi tega standarda ni.
                   Zanima nas kateri
               delodajalci so izrazili potrebo po spremembi standarda. Zavedamo se, da je
               delodajalec Ministrstvo za zdravje, ampak na Združenju zdravstvenih zavodov Slovenije
               so nam pisno zagotovili, da ta potreba po spremembi standarda ni prišla s področja
               zdravstvenih zavodov, da so oni s profilom tehnik zdravstvene nege oziroma srednja
               medicinska sestra, srednji zdravstvenik, da so oni s tem profilom zadovoljni. Skratka
               potreba s te strani ni prišla.</p>
               <p>Ko govorimo spet o evropskih smernicah, evropski direktivi EFA na smernicah, navajajo
               se zgolj raziskave iz tujini. Mi imamo drugačen sistem izobraževanja. Mi imamo res
               zelo dobro izobražen srednji kader. In zakaj se ne navajajo raziskave iz slovenskega
               področja? Izpostavljeno je tudi v EFA smernicah, da ima vsaka evropska država svoj
               sistem in da se ne moremo poenotiti. Ne moremo imeti enega skupnega sistema. Se pravi
               v katero smer naj cel sistem gre.</p>
               <p>Skratka vse kar je bilo navedeno, vse obogatitve programov. To lahko profil tehnik
               zdravstvene nege oziroma srednja medicinska sestra, srednji zdravstvenik opravlja že
               sedaj. Vse to imamo v programu. Imamo gerentrijo, paliativo, motnje duševnega
               zdravja, imamo demenco, komunikacijo. To je že vse v programu.</p>
               <p>Če samo primerjamo vizualno novi in stari standard, je jasno, da se tukaj veliko več
               stvari spreminja, kot je bilo omenjeno, 30 %.</p>
               <p>Mogoče še navezava na potrebe dolgotrajne oskrbe. Mi se zavedamo potreb dolgotrajne
               oskrbe. Vsekakor. Ampak na posvetu 24. 10. 2016 je bil pred kratkim o dolgotrajni
               oskrbi, kjer je sodelovalo več kot 20 govornikov iz zelo različnih področij, je bilo
               izpostavljeno, da potrebe dolgotrajne oskrbe niso opredeljene. Košarica pravic ni
               določena. Viri financiranja niso znani. Koliko kadrov bomo mi za dolgotrajno oskrbo
               sploh potrebovali? Koliko ljudi rabimo? 100, 200. Koliko jih bomo mi izobrazili?
               Sploh ne vemo kaj bodo ti ljudje počeli. Tudi ko so bili povabljeni strokovnjaki iz
               tujine, to je tudi javno objavljeno in si lahko vsak pogleda kaj so strokovnjaki s
               tujine povedali za dolgotrajno oskrbo. V Avstriji dela delajo v dolgotrajni oskrbi
               mlajši ljudje brez osnovne izobrazbe. V Nemčiji je bil podatek 300.000 vzhodnih
               Evropejcev to počne in da 90 % dolgotrajne oskrbe poteka na neformalen način. To
               pomeni, da to izvajajo sorodniki in pa prostovoljci.</p>
               <p>Menimo, da program zdravstvena nega naj ostane in da se pripravi – ne vem, imamo tudi
               več predlogov kako lahko pripravimo nek pilotni program in vidimo kako se bo ta
               program potem obnesel. Ali so to tista znanja, ki jih dejansko posamezniki na tem
               področju potrebujejo? Mi bomo sedaj izobraževali, ko sploh ne vemo kaj bomo dejansko
               potrebovali.</p>
               <p>Mogoče bi samo to še omenila s tega posveta. Gospa Valerija Božjan, predsednica
               Socialne zbornice, ona je na posvetu javno povedala, da ona ni za zdravstveni model.
               Ni za to, da se dolgotrajna oskrba prenaša na Ministrstvo za zdravje.</p>
               <p>Če primerjamo te poklicne standarde, prejšnji in ta, ki se sedaj pripravlja, ne
               moremo biti zadovoljni s tem, da bo vse ostalo tako kot je.</p>
            </sp>
            <sp who="SDT7:GantarTomaž">
               <speaker>PREDSEDNIK TOMAŽ GANTAR:</speaker>
               <p>Hvala lepa. Sedaj imate vi besedo. Izvolite.</p>
            </sp>
            <sp who="SDT7:MrvičPolona">
               <speaker>POLONA MRVIČ:</speaker>
               <p>Lepo pozdravljeni. Polona Marič, Srednja zdravstvena šola Celje. Sedaj mogoče kot
               oris tega osnutka poklicnega standarda, ki nam je bil predstavljen za
               zdravstveno-socialnega asistenta. Na kratko.</p>
               <p>Ugotavljamo, da so dela naloge, ki izhajajo iz tega poklicnega standarda pretežno ali
               pa v celoti na nižji takstonomskih? stopnjah. Govori se samo o poznavanju, o
               razumevanju. Besedne zveze samostojno izvajanje dobesedno skoraj ni v uporabi.  Vse izhaja iz sodelovanja.
               Pa morda za primer. Sodeluje pri podajanju informacij pacientu uporabniku ter
               njegovim bližnjim ali zanj pomembnih predstavnikov socialne mreže za razumevanje
               individualnih potreb. Kakšne kompetence izhajajo iz takšnih in podobnih zapisov, ki
               so zapisani v tem poklicnem standardu?</p>
               <p>Mogoče še kot primer za tiste, ki prihajate iz zdravstvenega varstva. Konkretne
               veščine, spretnosti in znanja, ki izhajajo iz zapisa, niso definirane oziroma niso
               konkretizirane. Navaja: izvaja zdravstveno nego pri hranjenju pacienta. V starem
               oziroma trenutnem poklicnem standardu je zapis jasen. Se pravi obvlada hranjenje <gap n="…"/> in
               pa hranjenje preko sonde. Zapis, ki je trenutno v tem delovnem osnutku, si torej
               lahko vsak intrepetira po svoje. Sama poučujem tako strokovno teoretične predmete kot
               tudi praktični pouk v kliničnem okolju. Sem tudi članica državne predmetne komisije
               za poklicno maturo. Nekako imam uvid kaj lahko s svojim znanjem, ki ga pridobijo
               dijaki trenutno po trenutno veljavnem izobraževalnim programu nekako lahko ponudijo.
               Kakšne so potrebe tako v primarnem, sekundarnem in tudi tercialnem nivoju
               zdravstvenega varstva.</p>
               <p>Menimo, da gre za takšen poseg v program, da ta profil več ne bo zaposljiv na vseh
               teh treh nivojih. Če pa že, pa vsekakor ne na sedanjih delovnih mestih in pa
               poudarjam, s sedanjimi poklicnimi kompetencami, kar menimo, da bo imelo številne
               posledice ne samo na izobraževalni program, ampak tudi širše.</p>
               <p>Mogoče še na odziv na izjavo, da so dodane poklicne kompetence. Npr. spodbujanje
               uporabnikov k čimvečji samooskrbi. To je trenutno že del izobraževalnega programa
               zdravstvene nege. To je prvo. Ocena stopnje samooskrbe, spodbujanje k tistemu kar je
               pacient zmožen ali uporabnik zmožen opraviti sam. Tako da v teh spremembah, ki so pač
               navedene ne vidimo nekako povečanje zaposlitvenih možnosti, ampak prej obratno. Se
               pravi, da se bodo zaposlitvene možnosti krčile, da bodo nekako ostale zgolj v oskrbi
               na domu, nekako pomoči pri posameznikih. Te spremembe se nam ne zdijo smiselne. Hvala
               lepa.</p>
            </sp>
            <sp who="SDT7:GantarTomaž">
               <speaker>PREDSEDNIK TOMAŽ GANTAR:</speaker>
               <p>Hvala lepa. Gospod Klemen Markeš.</p>
            </sp>
            <sp who="SDT7:MarkešKlemen">
               <speaker>KLEMEN MARKEŠ:</speaker>
               <p>Hvala za besedo. Klemen Markeš, Strokovno združenje izvajalcev zdravstvene in babiške
               nege Slovenije. Najprej bi rekel, da se popolnoma strinjam s tem, kar so rekle
               predstavnice celjske šole. V bistvu je to tudi stališče našega združenja, ki smo tudi
               del stroke zdravstvene nege. Se pravi cela stroka te zadeve ne podpira, tako kot je
               bilo na začetku predstavljeno.</p>
               <p>Kot je rekla gospa iz ministrstva, 70 % kompetenc bi po tem novem poklicnem standardu
               ostalo. Naše stališče je, da mora ostati 100 % kompetenc srednjih medicinskih sester,
               ki so sedaj. Se pravi, ne da se 30 % odvzema. Zakaj ne dodati stvari? Stvari se lahko
               dodajo. To ni sporno. Sporno je odvzemanje teh obstoječih kompetenc. Se pravi naše
               stališče je, da te kompetence, ki jih srednje medicinske sestre imajo, morajo
               ostati.</p>
               <p>Sklicevanje na evropske raziskave. Tako kot so rekle že predstavnice iz Celja, zakaj
               bi morali sedaj to spreminjati, so brezpredmetne, ker v Evropi ne poznajo pete
               stopnje izobraževanja na srednji stopnji. Smo pač države bivše vzhodne Evrope nek
               unikum. V tem primeru dober, ker smo proizvajali in proizvajamo dobre kvalitetne
               srednje medicinske sestre. Se pravi primerjava z Evropo ni možna, ker tam tega ne
               poznajo.</p>
               <p>Govoriti, da je ta razprava, ko se poklicni standard pripravlja, prezgodnja. Mislim,
               da ne. Mislim, da je prav, da se že pri samem začetku, ker če bi se vključili šele
               potem, ko bi bila revizija programa že narejena, bi rekli, da je prepozno. Poklicni
               standardi so bili narejeni. Kje ste bili takrat? Mislim, da je prav, da smo s pomočjo
               te celjske šole prišli do tega, da razpravljamo že sedaj. Se pravi po našem mnenju
               morajo poklicni standardi ostati taki kot so.</p>
               <p>Če govorimo o dolgotrajni oskrbi, smatram, da si vsak od nas, ko bo to oskrbo rabil,
               pričakuje, da bo ta kvalitetna.  Da ob oskrbljen kvalitetno, ne da ga bo oskrboval nekdo,
               ki bo imel kompetence, ki bo lahko to stvar kvalitetno izvajal. Ker če bomo nižali
               standarde, če bomo nižali kompetence tej osebi, bo nega vprašljiva, ker bo kvaliteta
               padla in se bomo potem spet spraševali zakaj je prišlo do tega.</p>
               <p>Je pa še druga stvar, ki mislim, da gre v korist zakaj te spremembe uvajajo. Že kar
               nekaj časa je tendenca in ministrstva in dela stroke v Sloveniji, da so edine, ki so
               usposobljene diplomirane medicinske sestre, vsi ostali pa so lahko samo neki
               pomočniki, neki izvajalci. Smatram, da to ni tako. In sedaj želijo s temi spremembami
               to tudi potrditi. Do sedaj smo lahko rekli, da imamo strokovni izpit, imamo neke
               kompetence, tudi srednje medicinske sestre in stvari lahko izvajamo. Ko bodo ti
               standardi enkrat sprejeti, tega ne bi mogli več, ker tudi kompetenc ne bi več
               imeli.</p>
               <p>Mislim, da te spremembe niso ustrezne, ker zakaj bi spreminjali nekaj kar dobro
               deluje. Hvala lepa.</p>
            </sp>
            <sp who="SDT7:GantarTomaž">
               <speaker>PREDSEDNIK TOMAŽ GANTAR:</speaker>
               <p>Hvala lepa. Sedaj imate vi besedo? Sedaj ne bom dajal replike. Izvolite.</p>
            </sp>
            <sp who="SDT7:BregarBranko">
               <speaker>BRANKO BREGAR:</speaker>
               <p>Lepo pozdravljeni. Hvala, spoštovani predsednik. Spoštovane poslanke, poslanci. Sem
               Branko Bregar, predsednik Razširjenega strokovnega kolegija za zdravstveno nego.
               Želel bi najprej pojasniti kako je Razširjeni strokovni kolegij za zdravstveno nego,
               ki je najvišji posvetovalni organ Ministrstva za zdravje, sestavljen. Sestavljajo ga
               predstavniki visokošolskih institucij, vključena so Zdravstvena fakulteta za
               zdravstveno nego v Ljubljani, Mariborska fakulteta, vključeni so delodajalci in
               vključeni smo iz Zbornice-Zveze.</p>
               <p>Razširjeni strokovni kolegij je nekako že pred leti v prvi sestavi, sam sem že v
               drugi sestavi, dal pobudo, da gre za spremembo naziva na srednješolskem izobraževanju
               v zdravstveni asistent po mednarodnem svetu medicinskih sester. Ker smo takrat
               sledili temu in smo potem začutili, da se v strokovni javnosti predvsem na nivoju
               srednješolskega izobraževanju nasprotuje temu nazivu poklica, sem v tem sklicu,
               trenutno vodim dve leti ta Razširjeni strokovni kolegij za zdravstveno nego, sem
               ravno zaradi tega, ker ne želim, da smo napačno obveščeni, da se najširše strinjamo,
               sem v mesecu marcu povabil predstavnike iz Srednje zdravstvene šole Celje na
               Razširjeni strokovni kolegij za zdravstveno nego, kjer so nam predstavili svoje
               strahove. Takrat smo se dogovorili, da Razširjeni strokovni kolegij, ki predstavlja
               tako delodajalce kot vse ključne na področju zdravstvene nege, se je dogovoril, da ne
               nasprotujemo, da se ohrani naziv tehnik zdravstvene nege in da ne želimo nasprotovati
               delu srednjih zdravstvenih šol, ki oporekajo zdravstvenemu asistentu. Predstavnice,
               ki so bile takrat iz srednjih zdravstvenih šol, so tudi izrazile strahove, da smo na
               teh ključnih organih sprejeli sklep, kjer se bo srednješolsko izobraževanje in
               kompetence na peti stopnji znižale na četrto stopnjo, torej na bolničarja.</p>
               <p>Ker sem že v drugi sestavi Razširjenega strokovnega kolegija za zdravstveno nego in
               tudi delujem v drugih strokovnih organih, sem jim pojasnil in zatrdil, da se nikoli
               nismo pogovarjali, da bi se iz pete stopnje znižale kompetence na četrto stopnjo. To
               so tudi bili sklepi Razširjenega strokovnega kolegija za zdravstveno nego v mesecu
               marcu. Te naše sklepe smo tudi poslali na Ministrstvo za zdravje, kjer ste jih
               sprejeli in v skladu s tem sem tudi obvestil Zbornico-Zvezo, da se Razširjeni
               strokovni kolegij strinja, da ostane tehnik zdravstvene nege in ne zdravstveni
                  asistent. V skladu s
               tem smo na Zbornici-Zvezi sklenili, da ostane tehnik zdravstvene nege. Bil sem na
               Odboru za zdravstvo v tem letu, ko je bil sklican odbor za kadrovske normative v
               zdravstvu in takrat ste člani tega odbora rekli, da dajmo se že v zdravstveni negi
               dogovoriti o nazivih, ker imamo tako različne nazive na področju zdravstvene nege.
               Ker sem že takrat predsedoval Razširjenemu strokovnemu kolegiju za zdravstveno nego,
               sem se odločil, da poenotimo nazive v tej vertikali. Da se imenuje tako kot se je
               imenoval prej poklicni standard srednja medicinska sestra, potem po končanem
               izobraževanju srednja medicinska sestra in potem po strokovnem izpitu, kar ste
               omenili, tehnik zdravstvene nege, da se v celotni tej vertikali imenuje tehnik
               zdravstvene nege in da ne bo zmede v Sloveniji.</p>
               <p>Zaradi tega smo se takrat odločili, da pride do tega. Nekako z grenkobo danes
               spremljam to razpravo nekaterih, ki so bili vključeni v to odločanje in smo želeli na
               najbolj širok in transparenten način omogočiti, da obveščamo vse. Verjamem pa, da
               obstajajo strahovi, vendar še enkrat iz tega položaja zatrjujem, da se nismo nikoli o
               ničemer drugem pogovarjali.</p>
               <p>V Razširjenem strokovnem kolegiju smo organizirani tako, da imamo notri prav tako
               delodajalce iz primarnega zdravstvenega nivoja kot sekundarnega in terciarnega. Imamo
               oblikovano stalno delovno skupino za primarno zdravstveno varstvo in pa delovno
               skupino vseh odgovornih za zdravstveno nego na sekundarnem in terciarnem nivoju. Vsi
               ti delodajalci so bili že davno obveščeni o vseh teh predlaganih spremembah, ki sem
               jih danes tu pojasnil. Zato res ne vem kateri delodajalec ni bil obveščen, ker v teh
               skupinah delujejo prav vsi delodajalci s področja zdravstvenega varstva in nikoli -
               ker sodelujem na teh sejah, ker želim kot predsednik Razširjenega strokovnega
               kolegija sodelovati na teh sejah stalnih delovnih skupin - ni prišlo do nobenega
               ugovora od nobenega delodajalca. Kvečjemu smo imeli že predlog iz – pa ne bi rad
               sedaj razburjal strokovno javnost – primarne zdravstvene ravni delodajalcev, da
               opažajo, da so znanja zdravstvenih tehnikov v določenih znanjih zastarela. Nazadnje
               je bila na tej seji gospa Verbič, kjer so delodajalci iz primarnega zdravstvenega
               nivoja to nam sporočili. Ta sklep še ni bil potrjen, kjer smo dali pobudo na skupnost
               srednjih zdravstvenih šol, da ta sklep posredujemo tudi naprej.</p>
               <p>Pripravljen sem vam še kaj drugega pojasniti, vendar res ne vem. Ti sklepi, ki ste
               jih predlagali, saj smo skoraj usklajeni, bi rekel. Tisto kar smo se dogovorili je
               natanko v teh sklepih in sem vesel, da so mogoče celo zavezujoči. Pravim, da smo pa
               vsi dovolj kritični, da potrebujemo vsake toliko časa, da preverimo ali smo na pravi
               poti, ali je potrebna sprememba poklicnega standarda. V nekih stvareh pa moramo biti
               vsi toliko odprti in biti kritični do svojega programa tam kjer delamo. Hvala.</p>
            </sp>
            <sp who="SDT7:GantarTomaž">
               <speaker>PREDSEDNIK TOMAŽ GANTAR:</speaker>
               <p>Hvala lepa. Vi imate besedo. Izvolite.</p>
            </sp>
            <sp who="SDT7:KekecDragica">
               <speaker>DRAGICA KEKEC:</speaker>
               <p>Hvala lepa, gospod predsednik. Lepo pozdravljeni poslanci in vsi ostali prisotni. Sem
               generalna sekretarka na Sindikatu zdravstva in socialnega varstva Slovenije, Dragica
               Kekec.</p>
               <p>V svojem izvajanju bom verjetno zelo kratka. In sicer menim, da poklicni standard
               srednje medicinske sestre se dopolnjuje z novimi vsebinami, ki bodo tehnikom
               omogočala dodatna znanja. Tu pravzaprav v našem sindikatu nimamo zadržkov.  Menimo pa, da je treba
               videti vsebine, ki bodo spremenile ta standard in potem izražamo pomislek predvsem
               pri nadaljnjih pristojnostih tega srednjo-izobraženega kadra, se pravi glede
               poklicnih aktivnosti in kompetenc v zdravstveni in babiški negi. To izražamo pomislek
               in se nam zastavlja vprašanje ali se ne bodo morda v bodoče ponovno jemale
               pristojnosti srednjih medicinskih sester kakor poznamo zgodovino že nazaj.</p>
               <p>Menimo tudi, da je sprememba nazivov zelo slabo sprejeta v javnosti, pri pacientih,
               pri varovancih in kar se nas tiče je bil naziv srednja medicinska sestra zelo
               ustrezen. Seveda se je kasneje preimenoval v zdravstvenega tehnika in sedanji
               strokovni naziv, ki je bil prvotno predlagan kot zdravstveno-socialni asistent, temu
               pa mi izrecno nasprotujemo.</p>
               <p>Vsebinsko nas predvsem skrbi zdajšnja srednja medicinska sestra ali zdravstveni
               tehnik, njegove pristojnosti, se pravi aktivnosti in kompetence novega revidiranega
               standarda in ali bo ta, kot sem slišala se bo še naprej imenoval zdravstveni tehnik,
               imel obstoječe kompetence kot jih ima danes, ali se bodo te poklicne aktivnosti in
               kompetence spreminjale, kar pomeni, da se jim bodo odvzemale določene pristojnosti,
               ki jih imajo tudi že danes. Hvala lepa.</p>
            </sp>
            <sp who="SDT7:GantarTomaž">
               <speaker>PREDSEDNIK TOMAŽ GANTAR:</speaker>
               <p>Hvala lepa. Kdo od gostov še želi besedo? Izvolite.</p>
            </sp>
            <sp who="SDT7:RugeljVesna">
               <speaker>VESNA RUGELJ:</speaker>
               <p>Vesna Rugelj, sindikati zdravstva Slovenije Pergam. Pravzaprav mislim, da se tukaj
               pogovarjamo o dveh različnih stvareh. Eni o prenovi poklicnega standarda, kjer ga
               revidiramo in še nikjer ne piše, da bo sploh prenovljen, ampak bo lahko samo
               revidiran, lahko bo ostal popolnoma enak. Malo nas moti sprememba naziva. Tukaj se
               bomo pač dogovorili.</p>
               <p>Drugo pa menim, da se zraven vpleta sprememba zahtev po izobrazbi za opravljanje
               določenih del. Ob vstopu v Evropsko unijo smo v tej državi sopodpisali, sama nisem
               bila zraven, da določene kompetence, določene aktivnosti izvaja medicinska sestra, ki
               ima visoko strokovno izobrazbo. To smo sprejeli leta 2004. Tega v prakso v večini
               zavodov še nismo udejanili. Mislim, da je po 12 letih čas, da se to udejani. To nima
               nobene povezave s spremembo poklicnega standarda sprememb in izobraževanja, vendar
               moramo vedeti, da smo do sedaj delali nekaj oziroma v zavodih delajo nekaj srednje
               medicinske sestre česar po naši zakonodaji ne bi smele.</p>
               <p>Sama se diplomirana medicinska sestra. 25 let sem bila srednja medicinska sestra in
               stvari, ki sem jih kot srednja medicinska sestra opravljala in se pravzaprav v šoli
               nisem naučila, ker izhajam iz usmerjenega izobraževanja, sem se morala naučiti v
               praksi. Na visoki zdravstveni šoli, tukaj piše, da je samo teorija. Oprostite, na
               visoki zdravstveni šoli se vse medicinske sestre učijo aktivnosti izvajanja
               zdravstvene nege. Ne vem zakaj to mešamo. Tudi na visoki, tudi na srednji se, ampak
               eni se šele na visoki. Če so imeli prej samo gimnazijo naredijo. Tisti, ki so se to
               učili na srednji zdravstveni šoli na visoki zdravstveni šoli svoje znanje
               nadgrajujejo.</p>
            </sp>
            <sp who="SDT7:GantarTomaž">
               <speaker>PREDSEDNIK TOMAŽ GANTAR:</speaker>
               <p>Za razpravo bomo potem, ker ne slišimo obeh strani. Sedaj ima besedo še dr. Kenda iz
               Slovenskega zdravniškega društva. Izvolite.</p>
            </sp>
            <sp who="SDT7:KendaMiranF">
               <speaker>DR. MIRAN F. KENDA:</speaker>
               <p>Spoštovani predsednik, spoštovane poslanke in poslanci, dragi gostje! Imam nalogo, da
               v imenu slovenskega zdravništva predstavim stališče do zdravstvene nege celotnega
                   KZO, to se pravi
               vseh zdravniških organizacij.</p>
               <p>Mi smo se dvakrat v tem obdobju sestali in oblikovali skupno stališče vse zdravniške
               stroke Slovenije, in sicer bi naj to izgledalo tako, da želimo ohraniti visok nivo
               kakovosti zdravstvene nege. Zato nasprotujemo reformi izobraževanja kadrov, ki so
               zadolženi za izvajanje učinkovitega izobraževanja zdravstvene nege, kar je nedvomno
               bilo do sedaj pri nas.</p>
               <p>Lahko dodam morda to, da je dejstvo, da se naša generacija stara, da je vedno več
               starostnikov, ampak zato ni treba spreminjati celotnega zdravstvenega izobraževanja,
               temveč se v kurikulum doda dva, tri predmete in se v nekem prehodnem obdobju zapolni
               ta vrzel.</p>
               <p>Torej, da še enkrat ponovim in da sem povsem jasen. Zdravniška zbornica, Slovensko
               zdravniško društvo, sindikat FIDES in strokovni odbor privatnikov nasprotujemo
               reformi. Hvala lepa.</p>
            </sp>
            <sp who="SDT7:GantarTomaž">
               <speaker>PREDSEDNIK TOMAŽ GANTAR:</speaker>
               <p>Hvala lepa. Kdo od gostov še želi besedo? Dam dami prednost, potem pa vi gospod
               Možina.</p>
            </sp>
            <sp who="SDT7:StepanovičVračarAleksandra">
               <speaker>ALEKSANDRA STEPANOVIČ VRAČAR:</speaker>
               <p>Hvala lepa. Spoštovani predsednik, spoštovani poslanci, spoštovani vsi navzoči. Moje
               ime je Aleksandra Stepanovič Vračar in sem predsednica Strateškega sveta za področje
               zdravstvene in babiške nege pri Ministrstvu za zdravje.</p>
               <p>V tem trenutku bi se želela vključiti v razgovor oziroma v razpravo z namenom, da
               prav razjasnim vsebine, ki so bile s strani Strateškega sveta predlagane. Strateški
               svet je že na redni seji v mesecu marcu leta 2015 obravnaval potrebo po reviziji
               poklicnega standarda srednjega strokovnega izobraževanja zdravstvena nega. Za ta
               namen je ustanovil oziroma imenoval delovno skupino, kjer naj bi kandidati ustrezno
               in strokovno proučili obstoječi standard in ugotovili ali je še ustrezen ali pa je
               potreben prenove. V delovno skupino so bili vključeni predstavniki tako iz
               bolnišničnega okolja, tako iz srednjega šolstva, iz visokega šolstva in tudi iz
               področja socialnega varstva. Skupaj so proučili standard, podali poročilo in seveda
               sklepe ter napotke, katere so potem predstavili Strateškemu svetu.</p>
               <p>Strateški svet se je seznanil, da je standard v veliki meri, bom rekla v največjem
               možnem deležu ustrezen, da je pa potreben prenove. Prenove, ker je star že svojih 8
               let in ker je v teh osmih letih tudi zdravstvenega nega skladno s potrebami
               zdravljenja in nege in oskrbe bolnikov šla korak naprej. Te vsebine so predlagane, da
               se osvežijo, da se dodajo tako kot v vseh drugih strokah. To ni nobena sprememba. To
               je skladno z razvojem nege in zdravljenja bolnika.</p>
               <p>Obenem bi pa želela poudariti, da so izpostavili tudi problematiko in Strateški svet
               je obravnaval problematiko starajočega se prebivalstva, dolgotrajne oskrbe bolnikov
               kroničnih in starih, ki so prisotni tako v ustanovah  na primarni zdravstveni ravni, kot na sekundarni in
               terciarni. In zavoljo teh bolnikov, da pa bi bilo smiselno dodati oziroma dati
               poudarek tudi socialnim vsebinam in gerentološkim vsebinam. Dati večji poudarek morda
               na način, da se poenoti izvedbeni korikulum. Nič več kot to. Torej v nobenem primeru
               se ne posega v prvih 80 % strokovnih vsebin, ki pritičejo tehniku zdravstvene nege in
               bodo tam tudi ostali. Govorimo samo o predlogu, da morda ne bi posamezna zdravstvena
               šola sama izbirala vsebine odprtega korikuluma, temveč smo predlagali, da bi te
               vsebine poenotili in da bi dali poudarek, pa ne samo socialnim vsebinam, ampak še
               kakšnim drugim, kar je jasno tudi zapisano v sklepih. Torej, sklep Strateškega sveta
               je bil le-ta, da se standard posodobi, da se da poudarek tudi socialnim in
               gerentološkim vsebinam, kar je skladno tudi z resolucijo Nacionalnega plana
               zdravstvenega varstva in da se tehnika zdravstvene nege nekoliko bolj opolnomoči pri
               svojem delu. Ostaja na ravni štiriletnega strokovnega izobraževanja, ima pa možnost
               kompetentno delovati tudi na področjih, za katere sem omenila.</p>
               <p>S tem sporočilom je Strateški svet izključno s strokovnim argumenti predal ministrici
               za zdravje svoje sklepe in ministrica je skladno s postopki tudi naprej postopala.
               Hvala lepa.</p>
            </sp>
            <sp who="SDT7:GantarTomaž">
               <speaker>PREDSEDNIK TOMAŽ GANTAR:</speaker>
               <p>Hvala lepa. Primarij Andrej Možina. Izvolite.</p>
            </sp>
            <sp who="SDT7:MožinaAndrej">
               <speaker>ANDREJ MOŽINA:</speaker>
               <p>Lepo pozdravljeni vsi, gospod predsednik in poslanke in poslanci. Naj najprej na
               začetku povem, da zdravniki izjemno cenimo poklic tako srednje medicinskih sester in
               tudi diplomiranih medicinskih sester. Ta je poklic neločljivo s popkovino povezan z
               zdravništvom kot neko celoto in le kot celota lahko daje najboljše rezultate.</p>
               <p>V Sloveniji temu ni tako, kar kaže tudi praksa, da se tako pomembne spremembe delajo
               v ožjem krogu na ministrstvu. Slovensko zdravništvo v smislu vseh štirih organizacij
               s temi spremembami nismo bili seznanjeni, niti nismo sodelovali. To je na nek način
               unikum in ne razumem. To je na nek način za nas neodgovorno. Tako kot zdravniško
               poslanstvo in doktrine, tako tudi zdravstvena nega ne more biti veda suigeneris?
               daleč stran od zdravniških smernic in doktrin. Obe skupaj se dopolnjujeta in obe
               skupaj gradita dober zdravstveni sistem.</p>
               <p>Politiki želite imeti dober zdravstveni sistem kot predvsem državljani ga hočejo
               imeti in mi smo ga dolžni zagotoviti. Vendar pri tem moramo sodelovati pravočasno.
               Žal smo se tega problema zavedeli po naključju iz spletnih portalov ministrstva.</p>
               <p>Po današnji razpravi, pa tudi sicer v zadnjem času pogovorih, odkrito priznam, da mi
               marsikaj ni jasno. Pa se ukvarjam z mnogo težjimi problemi in mi po današnji razpravi
               pravzaprav ni jasno kaj hočemo. Vem samo nekaj, da v slovenskem zdravstvu marsikaj ni
               narobe, ampak to je že neka širša tema in da je problem izobraževalnih procesov na
               področju nege izredno pomembna stvar in pričakujem, da se bo v naslednjem najkrajšem
               času sestalo v nekem širšem  okolju vsi relevantni deležniki in poskušali začrtati na
               tem področju najboljše prakse, vključno z mešanjem, kar smo danes opazili, stroka kot
               zdravstvena nega, socialna oskrba, gereatrija itd. Na tem področju je nastala ena
               silna zmešnjava.</p>
               <p>Če vse skupaj zapakiramo v reformo slovenskega zdravstva, kajti to je en pomemben
               segment začetka reforme slovenskega zdravstva, ki se je nismo lotili, kako bomo z
               obstoječimi financami in obstoječimi kadri, ki morajo biti uravnoteženi, to se pravi
               in na področju nege in na področju zdravništva in na področju kompetenc najbolj
               racionalno lahko vzdrževali zdravstveni sistem, ki je v veliki krizi. Sedaj se
               pogovarjamo o relativno majhnem problemu, ki lahko ima ali nima finančnih posledic,
               kar v tem trenutku ne postavljam pod prvo vprašanje. Ampak prvo vprašanje je varnost
               bolnikov.</p>
               <p>Sestal sem se tako z enimi in drugimi organizacijami na področju nege in kot je
               predsednica Zbornice povedala res smo se pogovarjali v zadnjem času. Ker veliko nismo
               vedeli, smo prosili za dodatne vire in prakse v Evropi, da bi nekako skušali
               vzpostaviti tudi pri nas nek sodoben sistem na področju nege. In zaradi tega je tudi
               v tem trenutku enotno stališče zdravniških organizacij, da v tem trenutku ne moremo
               podpreti teh sprememb.</p>
               <p>Naj vas spomnim na tisto, kar bi si pa mi res morali pogovarjati, gospod predsednik,
               sedaj v eri, ko vidimo, da zdravstveni sistem poka po šivih, pa je sledeče. Zakaj
               najboljši zdravstveni sistemi v Evropi delujejo z manjšim številom zdravnikov kot so
               ta čas v Sloveniji? Zakaj delujejo, zakaj prenašajo kompetence na dobro izobražene
               medicinske sestre? Zakaj medicinske sestre s kompetencami pošiljajo v Kanado v eno
               najboljših zdravstvenih sistemov v oddaljene kraje, kjer zdravniki nočejo tja iti in
               so raje v velikih mestih? In medicinske sestre dobijo zdravniška pooblastila itd., z
               jasnimi usmeritvami in delajo kot zdravniki. Zakaj pri nas tega nismo naredili in je
               bilo nekaj poskusov?</p>
               <p>Mi teoretično znanje v Sloveniji na področju zdravstvene nege, ki je izjemno veliko
               in vse večje, ne znamo aplikativno porabiti v praksi. Skratka da bi zdravniki
               določene kompetence prenesli na medicinske sestre, ki bi opravljale delo z bolniki.
               In to je naš imperativ. Tako srednja medicinska sestra kot diplomirana medicinska
               sestra njihovo mesto je prvenstveno ob bolniku in ne toliko v smislu organizacije ali
               vzporednih stvari.</p>
               <p>To so tiste prave teme, za katere, gospod predsednik, sem prepričan, da je potrebno v
               nekem krogu, torej na ministrstvu, ki bo sposobno vse deležnike spraviti za mizo in
               iskati najboljše rešitve za slovensko zdravstvo. To v tem primeru ni bilo narejeno in
               ni osamljen primer. Prepričan sem, da se bodo na tem področju poiskale najboljše
               možnosti in zdravniki bomo pri tem pomagali. Samo pričakujem čvrste argumente in
               jasno perspektivno in ne dvomim, da bomo našli rešitve. Hvala lepa.</p>
            </sp>
            <sp who="SDT7:GantarTomaž">
               <speaker>PREDSEDNIK TOMAŽ GANTAR:</speaker>
               <p>Hvala lepa. Izvolite še vi in vi.</p>
            </sp>
            <sp who="SDT7:KramarJanez">
               <speaker>JANEZ KRAMAR:</speaker>
               <p>Spoštovani predsednik, hvala za vabilo. Spoštovani poslanci, spoštovani vsi gostje.
               Sem Kramar Janez, sem predsednik Odbora regijskih strokovnih društev, ki se
               združujejo pri Zbornici-Zvezi in v bistvu zastopam z vidika tega odbora vseh 15.000
               in še nekaj članov, medicinskih sester in zdravstvenih tehnikov ter babic
               Slovenije.</p>
               <p>Moram kar na začetku povedati, da je Odbor regijskih strokovnih društev je na več
               sejah obravnaval to problematiko, o kateri se danes pogovarjamo in tudi odbor se ni
               strinjal  s spremembo
               naziva. Tehnik zdravstvene nege ostaja. To je bilo potem sprejeto na vseh nivojih,
               kar je bilo danes že večkrat povedano. O spremembah samega korikuluma pa je zadeva
               šele na začetku in se da o njej še veliko govoriti.</p>
               <p>Medicinske sestre, ki jih zastopam, se seveda niso strinjale s tem nazivom. Še enkrat
               poudarjam, da zato naziv ostaja tak kot smo rekli na začetku tehnik zdravstvene nege.
               Ko pa berem in ko smo se pogovarjali na naših sejah o argumentih, ki jih je
               Iniciativa Srednje zdravstvene šole Celje napisala v dopisih, se seveda z njimi
               strinjamo. In če jih nekaj preberem smo na istem. Ne vem kje je problem.</p>
               <p>Področje dela v zdravstveni negi je zelo široko. Izobraževanje za to področje ne more
               potekati samo na eni ravni. Diplomirane medicinske sestre ob sebi nujno potrebuje
               člane tima, tehnike zdravstvene nege, ki bo svoje delo v okviru svojih kompetenc
               opravljal strokovno in odgovorno. Se strinjamo. Saj smo skozi na istem. Nikoli ni
               bilo rečeno drugače.</p>
               <p>Potem imamo: delo v zdravstveni negi zahteva veliko strokovno teoretičnega znanja
               itd. zgoraj pridobljene ključne kompetence za opravljanje dela s pacientom omogočajo
               uspešne razvojne ravni višjega izobraževanja. Se strinjamo. Strinjamo se z vašim
               praktičnim poukom, strinjamo se, da ste usposobljeni za odgovorno opravljanje tehnika
               zdravstvenega nege in z vsem tem se dejansko strinjamo. Sploh ne vem kje je problem.
               Spreminja se samo korikulum. V Odboru regijskih strokovnih društev še enkrat
               poudarjam, nas je skoraj 16.000 in se redno sestajamo s predsednicami regijskih
               strokovnih društev, ki jih je 11 v Sloveniji, nikoli nismo govorili o tem, da bi bil
               kakršenkoli drug naziv, smo pa bili seznanjeni s poskusi, da bi bil to socialni
               zdravstveni asistent. Ampak s tem se nismo strinjali. S korikulumom pa dejansko še
               nismo tako daleč prišli.</p>
               <p>Po drugi strani pa sem zelo vesel drugega dela predstavnikov zdravniških organizacij.
               Prvega dela ne, da se absolutno ne strinjajo, zato ker so tudi, po mojem prepričanju,
               in to kar smo mi gledali vaše dokumente, ki smo jih uspeli videti, dejansko niste
               spoznali dve stvari. Zopet da se naziv ne spreminja, da se korikulum dejansko
               malenkost spreminja in to se tudi spreminja pri vas. Po drugi strani stroka
               zdravstvene nege ne glede na vse, je dejansko povezana z zdravništvom in drugače ne
               more biti. Je pa dejstvo, da zdravništvo kot tako ne vem, če je ravno kompetentno za
               to, da govori o zdravstveni negi, o spremembi nekega korikuluma, če govorimo o
               vsebinah. Tu se verjetno strinjati. Tudi sam si ne znam predstavljati, da bi
               komentiral vaše izobraževalne procese, ker pač za to nisem usposobljen ne glede na
               vse.</p>
               <p>Zadnji del pa me zelo veseli, ker smo zelo na istem. Govorili ste o prenosu
               kompetenc. Mi smo že večkrat ponudili roko. Tudi bivši minister Gantar to dobro ve.
               Zelo dostikrat smo ponudili roko za sodelovanje za prenos kompetenc. Kje se je to
               zgodilo? Praktično nikjer, razen v referenčni ambulanti. Ponudili smo v
               anesteziologiji, ponudili smo še na drugih področjih, ampak uprli so se praktično v
               vaši organizaciji oziroma vaši člani. Kakorkoli, saj ne mislim nič na osebni ravni.
               Delno se prenašajo kompetence sedaj v urgentnih službah in se pripravljamo na to, ker
               če hočemo službo nujne medicinske pomoči narediti tako kot je treba, dejansko brez
               tega, da bi ljudje s tako izobrazbo, ki jo imamo sedaj lahko izvajali to kar so
               dosedaj izključno delali zdravniki, saj vemo o čem govorimo, nekaj zdravil in še
               nekaj stvari zraven. Ampak to je smisel tega. Da pa se v bistvu ne razumemo med seboj
               zaradi tega, ker spreminjamo neko čisto osnovo pa ne.</p>
               <p>Še enkrat poudarjam. Kakor smo na Odboru regijskih strokovnih društev bili seznanjeni
               in verjemite mi, da smo bili, ker smo bili zelo proti spremembi naziva, ne
               spreminjajo se praktično skoraj nič kompetenc, malo se dodaja in se malo zamešajo sem
               in tja. Plača ne bo nič manjša. Delali bodo tam, kjer delajo in še kje drugje. Zato
               ne vidim, da bi bil to tak ključen problem. Najlepša hvala.</p>
            </sp>
            <sp who="SDT7:GantarTomaž">
               <speaker>PREDSEDNIK TOMAŽ GANTAR:</speaker>
               <p>Hvala lepa. Sedaj imate še vi. Potem pa bom odprl razpravo tudi za poslanke in
               poslance. Izvolite še vi.
               </p>
            </sp>
            <sp who="SDT7:JusAleksander">
               <speaker>ALEKSANDER JUS:</speaker>
               <p>Lepo pozdravljeni. Aleksander Jus, sindikat zdravstvenega in socialnega skrbstva. Bom
               zelo kratek, ker so moji predhodniki in predhodnice že konkretno povedali, pa vendar
               se sprašujem zakaj preprečiti nekomu širitev svojega znanja. To je dodana vrednost
               znanju, ki ga sedaj že zdravstveni tehnik, torej tehnik zdravstvene nege, pridobiva v
               svojem izobraževanju in neka nadgradnja tega programa. Ne gre za nov program, tu gre
               samo za dodano vrednost k temu programu. Vemo, da je sistem izobraževanja pri nas
               zelo dober zato tudi naš sindikat podpira to spremembo. Vendar zakaj nekomu
               preprečiti pridobiti neko dodano znanje, dodano vrednost in s tem nekako tudi možnost
               neke mogoče večje zaposljivosti teh tehnikov zdravstvene nege, ki bi končali šolanje
               po tem novem, torej spremenjenem programu. Hvala lepa.</p>
            </sp>
            <sp who="SDT7:GantarTomaž">
               <speaker>PREDSEDNIK TOMAŽ GANTAR:</speaker>
               <p>Hvala lepa. Še vi imate besedo, potem pa pridejo na vrsto poslanke in poslanci.</p>
            </sp>
            <sp who="SDT7:MrvičPolona">
               <speaker>POLONA MRVIČ:</speaker>
               <p>Ponovno Polona Mrvič.</p>
            </sp>
            <sp who="SDT7:GantarTomaž">
               <speaker>PREDSEDNIK TOMAŽ GANTAR:</speaker>
               <p>Ker ste drugič vam ne morem dati besede. Boste potem. Gospa Jelka Godec.</p>
            </sp>
            <sp who="SDT7:GodecJelka">
               <speaker>JELKA GODEC (PS SDS):</speaker>
               <p>Hvala za besedo. Kadarkoli Slovenska demokratska stranka skliče takšne pereče očitno
               teme, se ugotovi na koncu, da med povabljenimi je vedno nesoglasje. In danes ponovno
               odbor, kjer smo poslanci priča temu, da se različni deležniki na tem področju
               skregajo med seboj. Ne da se kregajo, izražajo različna mnenja, ampak spet se kaže
               neusklajenost med različnimi deležniki, ki bi morali v državi Republiki Sloveniji na
               Ministrstvu za zdravje, Ministrstvu za izobraževanje, Ministrstvu za delo biti
               usklajeni že danes, čeprav nekateri govorite, da ste šele na začetku. In sicer na
               začetku prenove poklicnega standarda. Sem delala v šolstvu, vem kaj so poklicni
               standardi, vem kaj je prenova, kaj je revidiranje in kdaj pride do tega, ko se
               spremeni katalog znanj itd.</p>
               <p>Ključni problem, ki ga vidim, je Ministrstvo za zdravje, ker danes izvajanje
               sekretarke ponovno isto kot že tolikokrat doslej. Vse je b.p., mi smo vse v redu
               naredili, ni nobenega problema, smo usklajeni, vsi potrjeni. Ministrica v odgovoru na
               interpelacijo govori o tem kako je vse usklajeno na tem področju. Dočim generalna
               sekretarka na Ministrstvu za šolstvo pa je jasno povedala, da so bili problemi, da se
               pogovarjajo itd. Dajte že enkrat biti odkriti na Ministrstvu za zdravje in dajte že
               enkrat povedati, da niste usklajeni. Torej zdravniške organizacije, da imajo
               sindikati različne poglede, da imajo šole različne poglede itd., da ne bom vseh
               naštevala. Ampak vi stalno pridete z enimi in istimi argumenti. Vse smo uskladili,
               vse je b.p., vsi se strinjamo. Danes tukaj ponovno odbor, ki smo čisto slučajno
               dregnili spet v eno takšno točko, pa ne da bi vedeli in sedaj tu poslušamo različne
               informacije, različne zadeve. Hkrati pa se pogovarjamo tako kot je rekla gospa iz
               sindikata o dveh, če ne že o treh različnih stvareh. Kako se bo imenoval, po možnosti
               ja ali ne, saj še sedaj ne vemo, gospa sekretarka, ali bo prenovljen poklicni
               standard, če čisto vseeno. Lahko se imenuje tudi sosedova Micka. Pomembno je kaj je
               vsebina tega prenovljenega poklicnega standarda in če bo zadostoval tistemu, kar
               želijo delodajalci, kar želi sodobni izobraževalni sistem, kar želi sodobno zdravstvo
               itd. To je pomembno. In vi lahko to imenujete asistent, tehnik, je čisto vseeno.</p>
               <p>Poklicni standardi se začnejo prenavljati, ko se ugotovi, da so zastareli, tako kot
               ste povedali, to je pa res. Ko pride neka kritična masa ljudi in reče, da je treba
               poklicne standarde prenoviti. V Sloveniji imate na CPI-ju poklicne standarde, ki že
               niso 20 let prenovljeni ali pa 10, da ne bom pretiravala, ki so bolj pomembni od
               tega, pa ne da bi žalila, ampak ker so povezani s tehnološkim napredkom in
               tehnološkim v smislu strojništva itd., pa niste prenavljali. Pa niso prenavljali.
               Ampak to na zdravstvu krivi.  S
               tem pa, ko se začne prenavljati, pa CPI ni sposoben sproducirati prenove poklicnega
               standarda v petih letih. Zato me zanima, kako dolgo boste prenavljali ta poklicni
               standard, če ste sedaj v fazi revidiranje; ker sedaj še ne veste kaj bi ali ne bi, bi
               ne bi, ker se izgovarjate na Zakon o dolgotrajni oskrbi, ne izgovarjate, ampak ga
               predvidevate in zato, tako kot stre rekla gospa, bi tudi ta poklic naj nekako službi
               tudi tem dolgotrajni oskrbi, kar se strinjam, starajočo družbo in tako naprej. Ampak
               tega zakona dragi moji v tem mandatu ne boste videli. Torej, lahko poklicni standard
               prenavljamo še pet let. Torej smo res tam na prazgodovini glede spremembe poklicnega
               standarda.</p>
               <p>Naslednja stvar. Tu se strinjam z enimi, ki so rekli, gledamo po Evropi; to je prav,
               da gledamo po Evropi, kako se te standardi razvijajo, ampak kaj so pa tu potrebe v
               zdravstvu? Ste pogledali raziskave v Sloveniji, kakšne so potrebe potem, ali
               prenoviti ali ne. Bili so argumenti zakaj prenoviti. Eni ste govorilo <gap n="…"/>
               <stage>/nerazumljivo/</stage> Evropi. Dejte pogledati ali rabimo mi to pri nas doma. Verjetno
               rabimo. Starajoča družba, rabimo socialne kompetence znotraj tega. Ampak na področju
               socialne oskrbe. Imamo koliko poklicev? Poleg NPK še zraven, socialni oskrbovanec.
               Kdo dela v Avstriji to. Socialni oskrbovanec iz Slovenije, dragi moji. Poznam pet
               primerov socialnih oskrbovancev, ki niso pri nas dobili službe, ker je tega NPK čez
               glavo, ker se to kar tako dela, čez glavo, ker ni nobene kontrole na področju
               socialnega oskrbovanca. Nobene kontrole. Lahko naredi kdorkoli želi z vstopnimi
               pogoji, ki so trije, starost 23 let, eno leto delovne dobe in pa še določene zadeve
               in naredijo in gredo v tujino. Tam pa moraš znati Nemško, se hitro naučijo, to
               naredijo plus še dva predmeta zraven. Ti ljudje delajo. In sedaj imate preveč
               zdravstvenih tehnikov. Mislim, da ste vi omenila, da je nezaposlenih toliko in toliko
               medicinskih sester. Imate nezaposlene socialne oskrbovance, pa asistent – kaj ste
               rekli. V glavnem, sedaj vi to vse skupaj dajete in mi govorite, da bo ostalo
               popolnoma vse isto. Zdaj imate v zdravstvenem tehniku 100 % zdravstvenih vsebin.
               Lahko rečeš 100%. To je to. In sedaj vi pravite, ne bomo nič naredili, samo zraven
               bomo dodali pa bo vse ostalo isto. Ja kako bo ostalo vse isto. Ne more ostati. Če
               imate vi katalog znanj, imate predmet ta pa ta. Tako kot je, ne vem kdo je tekel,
               malo dodamo znanje, mislim razširimo določene vsebine, torej ne more ostati vse isto,
               torej ne bo 100 zdravstva notri, ampak bo, tako kot je eden rekel, 70 do 80 %
               zdravstva, ostalo bo socialnih vsebin. In pa sicer socialne vsebine, ki pa dobo, bodo
               po vsej verjetnosti iz področja osebne oskrbe uporabnika, ker ste govorili, da
               naučite tega mladega človeka, da pomaga temu dementnemu, starejšemu in tako naprej,
               da si lahko pomaga sam in iz te osebne oskrbe uporabnika, kjer je notri umivanje,
               striženje nohtov, las in tako naprej, to že dela pa sedaj vse zdravstveni tehnik,
               tako da ne mi o tem da je tu treba kaj razširiti, ker to dela vse zdravstveni
               tehnik.</p>
               <p>Naslednja stvar je socialno vključevanje uporabnika. To dela tudi socialni
               oskrbovanec. To je lahko dodano zraven, socialna vključenost. Kaj pa boste tam učili
               te zdravstvene tehnike? Kako je treba iti na center za socialno delo in podpisati
               tiste stvari, da lahko dementnega en drug oskrbuje. Birokracijo jih boste učili, ali
               jih boste učili o socialnih kompetencah, komunikaciji in tako naprej. Tudi to že
               sedaj dela zdravstveni tehnik, ker zdravstveni tehnik tudi že danes mora znati te
               stvari, drugače ne more biti zdravstveni tehnik. Če jih boste učili birokracijo, je
               pa drugo. To v Sloveniji znamo zelo dobro.</p>
               <p>Naslednja stvar, pomoč v gospodinjstvu kar dela socialni oskrbovanec. A zdravstveni
               tehnik o tem nima pojma?</p>
               <p>Naslednja stvar, ki je, je ukrepanje v nepričakovanih situacijah in nudenja ustrezne
               pomoči. To dela zdravstveni tehnik, to ne rabi nobenih dodatnih kompetenc. Če to
               zdravstveni tehnik ne ve povedati človeku oziroma pomagati kako se skupaj pade po
               stopnicah. To dela zdravstveni tehnik. Ravnanje z gospodinjskim, terapevtskimi in
               negovalnimi pripomočki ter pomoč uporabniku pri tem. To dela zdravstveni tehnik. To
               so kompetence socialnega oskrbovanca, ki jih boste dali  zraven zdravstvenemu tehniku. Socialne
               kompetence so tudi na področju demence itd.</p>
               <p>Ampak vse lepo in prav. Strinjam se z enim kolegom, ki je nazadnje rekel zakaj smo
               proti temu v Sloveniji, da se neko dodatno znanje razširi. Nismo proti temu. Samo ne
               mi potem govoriti, da bo ostal 100 % zdravstveni tehnik tako kot je danes. Ker ne bo.
               Povejte po resnici. In kaj se potem lahko zgodi. Potem pa pridemo do tega problema,
               ko pride ta, ki bo sedaj nov, če bo, čez koliko let vprašanje, to še vedno ne vemo,
               se hoče zaposliti recimo na primarni ravni ali kje drugje. Medicinska sestra ne. Kaj
               bo v opisu del? Da mora imeti toliko in toliko vsebin iz zdravstvene nege tako kot je
               sedaj. Te vsebine iz zdravstvenega tehnika hočejo imeti zdravniki. Njih ne briga
               tiste socialne vsebine, ki se jih je on naučil, birokracije kako mora iti na socialno
               delo in ne bo izpolnjeval pogojev. Kdo jih pa bo? Kdo bo sedaj izpolnjeval pogoje za
               medicinske sestre? Kdo? Diplomirane medicinske sestre. Torej bomo morali sproducirati
               toliko in toliko več diplomiranih medicinskih sester. Ker one pa bodo potem
               izpolnjevale te pogoje, ker bodo dobile še več teh zdravstvenih vsebin na visokih
               zdravstvenih šolah. Tako si predstavljam sama. Če se motim, potem mi morate vsi
               tisti, ki delate v šolstvu in na teh vsebinah, to povedati.</p>
               <p>Strinjam se tudi s tem, da lahko, kot je rekel gospod Možina, te diplomirane
               medicinske sestre opravljajo tudi v nekih delih delo zdravnika. Spoštujem ta poklic.
               Se strinjam z vami, da dobite dodatna znanja na visokih šolah. Vse se strinjam. To
               definitivno mora biti. Ampak ali ne bomo s tem zamenjali, da bodo te diplomirane
               medicinske sestre na koncu morale delati tisto, kar danes. Imate pa primere ali pa
               primerke med diplomiranimi medicinskimi sestrami, ki rečejo čakajte malo jaz imam
               diplomo, jaz pa ne bom več kahle nosila. Če vam po domače povem, pa ne me narobe
               razumeti, niso takšne, ampak se najdejo tu pa tam, kot vsepovsod drugod. Jaz sem
               diplomirana, jaz bom sedaj sedela v pisarni in se bom špilala zdravnico. Ker to je
               pač zelo v redu. Sprašujem samo to, če vi vidite, da lahko pride do tega problema.
               Sama samo sprašujem ali je možno, da sedaj ker je diplomirana, da bo rekla ne, veš
               kaj to naj pa dela kar ona medicinska sestra, ki ima 30 let delovne dobe, ker ona je
               pa tako navajena delati praznike, nedelje in ne vem kaj vse za tistega minimalca. Jaz
               sem pa diplomirana in bom delala samo takrat, ko se bo meni zdelo. Res karikiram,
               ampak je varianta.</p>
               <p>Zdravstveni socialni asistent ne bo imel več dovolj tega znanja, ker bo imel samo 70
               ali 80 % tega, kar ima danes, ker ste to vi rekli. Ostalo pa bo imel socialnih. Torej
               bo imel nižji standard na področju zdravstva in takšen z nižjim standardom na
               področju zdravstva ga zdravniki ne bodo več bodo jemati, ker bodo rekli, da nima
               dovolj tega. Ne nauči se vsega v šoli. Seveda se veliko nauči potem, ko pride delati
               v praksi in tu bi moglo biti tudi več prakse v samem procesu poučevanja.</p>
               <p>Naslednja stvar, ki mene zanima – neformalne kompetence. Neformalno izobraževanje.
               Kje imate to vključeno? V Sloveniji še danes ne priznavamo neformalnega pridobljenega
               znanja. Še vedno se delamo norca s tega. Tu je tudi priložnost, da se te dodatne
               socialne kompetence potegnejo s tega neformalnega dela. Zakaj ga pa tu ne potegnete?
               Imate zdravstvenega tehnika s štiriletno šolo, tako kot je danes, 100 % zdravstveno.
               Naj si pridobi socialne kompetence z neformalnim znanjem. Ljubi bog, ali morate vse v
               formalno izobraževanje stlačiti? Problem je pa to, kot ste sedaj rekli, kdo jih bo pa
               priznal. To je problem v sistemu, ker mi vsi oziroma Ministrstvo za delo govori, da
               priznavajo neformalne kompetence. Nobeden ne prizna, ker delodajalci tega ne
               priznajo. Mi nimamo papirja, kjer bi bila štampiljka za neformalno in bi rekel tole
               je tole. Tu je tudi problem.  Socialne kompetence bi se lahko iz neformalnega dalo. Mi
               bi lahko zdravstvenega tehnika pustili, saj to se bo strokovno odločalo. Ampak morate
               se vsi skupaj vsesti in reči, da ostane to na 100 % in dajmo pridobiti socialne
               kompetence z neformalnega izobraževanja, ker za tiste socialne kompetence ne rabite
               imeti štiriletnega izobraževanja in dodatnih vsebin. Ne se hecati. To ni tako hudo.
               Ampak dajmo mu neformalno, dajmo mu to priložnost.</p>
               <p>Samo še eno stvar, da ne bom predolga, ker vidim, da že ene glava boli. To je
               naslednja stvar, kar mi lahko to Ministrstvo za šolstvo razloži, ker tam na zdravstvu
               čisto nič ne verjamem. Fakulteta za zdravstvo Jesenice ima v zdravstveni negi visoko
               šolo prenova 2016 napisano, da so bile leta 2013 na ravni Evropske unije sprejete
               določene dopolnitve direktive in zato so oni zavezani, da spremenijo ta program.
               Zaradi evropskih direktiv. Kje v slovenski zakonodaji jih pa to zavezuje? Sedaj mi pa
               to povejte. Ali sedaj mi kar slovensko zakonodajo pozabimo in rečemo Evropa je rekla,
               to je ena šola, tam se odloči, verjetno so se tudi druge. Če je pa to v slovenski
               zakonodaji je potem v redu, ampak navedeno na njihovi spletni strani zakaj so oni
               spremenili program zdravstvene nege v 2016, so evropske direktive. Slovenske
               zakonodaje ni nikjer napisane. Ali je šlo v prenovo teh študijskih programov? Tam mi
               gospa sekretarka odmiguje, vi pravite, da mora iti, ampak tu je pa navedeno. Vem, da
               mora iti, ampak tu se sklicujejo na direktive za regulirane poklice z leta 2005. Vse
               je evropsko, ne najdem nobene slovenske zakonodaje. In so spremenili kar šest
               področij. To je v bistvu vprašanje za Ministrstvo za šolstvo, če mi lahko razložite
               ali je evropska direktiva dovolj, da če sem ravnateljica šole rečem, da bom to
               direktivo sprejela. Ni nobenega problema.</p>
               <p>Me pa tudi zanima finančno. Finančno tako v Sloveniji očitno nobenega ne skrbi, ker
               denarja je toliko, da lahko tudi proračun s 300 milijonsko luknjo sprejmemo. Ampak
               kako če bo ta program spremenjen, če bo revidiran in potem spremenjen, ali boste šli
               v prenovo srednješolskega programa oziroma v celoti srednješolskega izobraževanja na
               tem področju, ker nekaj bo treba narediti - da ne boste rekli, da se sedaj to ne
               imenuje več tako, ampak se imenuje drugače. Torej ali bo ta prenova šolskega sistema,
               ker za gimnazije se tudi nekaj pripravlja, ali kakršnakoli evropska direktiva
               eksplicitno določa, da je treba zadeve tako urediti, ker nekje berem, da to hočejo
               evropske direktive. Usklajeno nič ni.</p>
               <p>Nekako je to to. Jaz bi vam rekla tako. CPI, torej tako kot sem rekla, programi se
               prenavljajo po deset let. Verjetno bo tu šla zadeva malo hitreje. Od julija letos in
               je že sedaj galama. Ponekod pa že deset let delajo, pa še ni bilo nič narejeno. Treba
               bo uskladiti zadeve in pa ta neformalno pridobljena znanja v Sloveniji, ne samo na
               tem področju, ampak marsikje. Mene skrbi, da bodo diplomirane medicinske sestre z
               visoko šolo nekako začele nadomeščati to področje. Ti zdravstveno-socialni asistenti
               ali kar pa bodo, bodo pa izviseli pri nas, ker zdravniki bodo rekli, da ni dosti
               kompetenc, na sociali bodo rekli, da ni dosti kompetenc in bodo tako grdo
               tretjerazredni v zdravstvu in bodo tisti, ki bodo delali od tega, da bodo čistili,
               kahle nosili itd. in bodo tisti, ki bodo delali noč in dan. Diplomirane medicinske
               sestre, z vsem spoštovanjem, več znanja kot imaš bolje je itd., ampak se najdejo tudi
               takšne stvari, ki me skrbijo. Hvala.</p>
            </sp>
            <sp who="SDT7:GantarTomaž">
               <speaker>PREDSEDNIK TOMAŽ GANTAR:</speaker>
               <p>Hvala lepa. Naslednji ima besedo  gospod Janko Veber in za njim gospod Miha Kordiš.
               Izvolite.</p>
            </sp>
            <sp who="SDT7:VeberJanko">
               <speaker>JANKO VEBER (PS SD):</speaker>
               <p>Hvala za besedo in lep pozdrav vsem. Glede na to, da je področje zdravstvene nege
               izjemno pomembno, saj gre za neposreden kontakt z bolnikom, mislim, da moramo biti
               pri vseh spremembah izjemno previdni, predvsem pa popolnoma usklajeni, tako da ne bo
               nobenih posledic občutil predvsem bolnik. To mora biti po mojem mnenju prva skrb
               vsega tega, kar se danes poskuša predstaviti, da je potrebno zagotoviti nek
               prenovljen program, revidiran program. Namreč dejstvo je, da je medicinska sestra
               poleg ostalih, ki sodelujejo v zdravniškem timu, nepogrešljiv del nosilcev področja
               zdravstvenega varstva in iz tega mislim, da bi morali dejansko ves čas izhajati.</p>
               <p>Ob vsem tem, kar je bilo predstavljeno, se odpira kar nekaj vprašanj. Torej obstoječe
               medicinske sestre, ki imajo izobrazbo, opravljajo delo naj bi potem, v kolikor bo
               prišlo do prenove, se verjetno morale vrniti nazaj v srednjo šolo, da pridobijo to
               neko dodatno specialno znanje. Bojim se oziroma mislim, da bo skoraj praviloma tako,
               da bodo imele več praktičnega znanja kot pa tisti, ki jih bo izobraževal o tem kaj
               naj bi bilo neko dodatno znanje. Neizogibno se srečujejo prav z vsemi elementi pri
               bolniku in jih dejansko tudi morajo v nekem trenutku obvladati in se same pravzaprav
               s tem delom izobražujejo. Če pa bo prišlo do tega, da bo potrebno dopolniti to
               izobrazbo, se je potrebno vprašati kdo bo financiral to dodatno izobraževanje. Ali je
               to stvar delodajalca, ali je to stvar zopet vsake posamezne medicinske sestre? Ali bo
               to njen strošek? Če ne bo tega naredila, mogoče potem tudi ogrožen njen položaj v
               prihodnje. Kakšno delo bo lahko opravljala? Ob tem, da se že danes izpostavlja
               vprašanje tudi ustreznega nagrajevanja teh kadrov, je to samo še neko dodatno
               vprašanje, ki jih bo bolj bremenilo v tem trenutku, ko se morajo posvetiti bolniku,
               kaj bo z njihovo eksistenco kot v tem ali bo lahko kvalitetno opravila svoje
               delo.</p>
               <p>To so po mojem mnenju čisto praktična vprašanja, ki se pojavljajo ob tem, kar smo do
               sedaj slišali. Močno apeliram predvsem v to smer, da preden se gre v neke spremembe,
               jih res zelo dobro izčistimo ali je ta sprememba izvedljiva in na kakšen način je
               izvedljiva.</p>
               <p>Pa bom mogoče samo za primerjavo naredil eno primerjavo z učitelji. Razumem, da se
               nekdo, ki se usposobi za to, da izobražuje recimo v osnovni šoli, ampak danes se pa
               srečujemo s tem, da prihajajo otroci z določenimi zdravstvenimi težavami, dodatnimi
               potrebami in če hoče učitelj obvladovati tudi takega učenca, se mora dodatno
               usposobiti za to, da lahko odreagira v nekem trenutku. Tukaj mi je ta sistem
               popolnoma razumljiv. Ker učitelj se za to ni izobraževal.</p>
               <p>Pri tem področju zdravstva pa je to sestavni del tega, tako da bi nekako opozoril
               čisto tudi na ta praktičen vidik kaj se dejansko dogaja in menim, da če so potrebna
               ta dodatna znanja, je to možno reševati že znotraj samega delodajalca na način, da
               enostavno ugotovi, ali je res potrebno še neko dodatno znanje ali ne in potem tudi
               zagotoviti točen proces kako do te dodatne izobrazbe priti in seveda tudi potem kako
               to nadgraditi tudi skozi plačilo tistega, ki bo to dodatno specializacijo opravljal.
               Ne predstavljam pa si, da bi konkretno v tem primeru nekdo, ki je končal zdravstveno
               šolo, se vrnil nazaj ponovno v šolanje zato, da bi nekaj dodatnih kompetenc dobil.
               Mislim, da se da to skozi sprotno delo res dobro urejati in ponovno apeliram na ta
               premislek, ki je po mojem mnenju tukaj zelo potreben. Hvala.
               </p>
            </sp>
            <sp who="SDT7:GantarTomaž">
               <speaker>PREDSEDNIK TOMAŽ GANTAR:</speaker>
               <p>Hvala lepa. Sedaj ima besedo gospod Miha Kordiš, potem bom pa jaz.</p>
            </sp>
            <sp who="SDT7:KordišMiha">
               <speaker>MIHA KORDIŠ (PS ZL):</speaker>
               <p>Najlepša hvala za besedo, predsedujoči. V marsičem se z današnjim predlagateljem ne
               strinjam, ampak o podpori njihovim sklepom na tej seji se v resnici še odločam, ker
               so vendarle odprli nekaj pertinentnih? vprašanj.</p>
               <p>To, da trdijo, da te spremembe niso znotraj stroke usklajene itd., ni ena izmed takih
               relevantnih točk zaradi tega, ker je mnenje vodstva zdravniških organizacij izključno
               mnenje vodstva zdravniških organizacij. In ta mnenja niti slučajno niso kakršenkoli
               verodostojen kriterij kaj je dobro za ljudi. Mislim te organizacije se vendarle
               zavzemajo za komercializacijo našega zdravstva, za privatizacijo našega zdravstva, so
               praktični podaljšek interesa zavarovalniškega lobija itd. Sploh pa imajo babice in
               medicinske sestre svojo lastno zbornico in svoje lastne sindikate in ne potrebujejo
               tukaj nikakršnih organizacij privatnih zdravnikov, da govorijo zanje. Seveda lahko
               podajo svoje mnenje, ampak to mnenje nikakor ni edino zveličavno in brezprizivno.</p>
               <p>Kar se tiče vprašanj, ki jih imam za izvršno vejo oblasti, je moje prvo vprašanje, če
               bo srednja medicinska sestra po novem programu manj izobražena kot je sedaj oziroma
               manj usposobljena za svojo osnovno dejavnost. To je neka teza, s katero nastopa
               predlagatelj. Sami ste omenili, da se bo 70 % obstoječih kompetenc ohranilo.
               Zamenjalo se bo 30 % teh kompetenc, kar načeloma ni problem, če gredo ven kakšne
               zastarele nezdravstvene vsebine in me zanima, če je to to. Ker če je v teh 30 %
               izključitev nekih relevantnih aktualnih zdravstvenih vsebin, bi bil to problem, v
               kolikor pa gre za kaj drugega pa ni problema in je to pač dobra poteza. Skratka, če
               bo nova medicinska sestra kaj manj usposobljena kot je bila prej, je vprašanje, ki me
               tu zanima. Naše stališče pa je tukaj, da se mora nivo znanja z družbenim napredkom
               vsekakor povečevati. To je pač normalno, je prav in moramo temu slediti.</p>
               <p>Naprej me zanima kakšno bo razmerje med srednjimi medicinskimi sestrami, ki so se
               izobrazile še po starih programih in med temi novimi, ko bodo kandidirale za isto
               delovno mesto. Naše stališče tukaj je, da morajo biti vse srednje medicinske sestre v
               enakopravnem položaju, ko iščejo zaposlitev. Tukaj ne sme prihajati do izigravanja,
               do diskriminacije, ampak bi pač želel eksplicitna zagotovila s strani
               ministrstva.</p>
               <p>In nenazadnje še eno vprašanje, ki ga je tudi odprl predlagatelj, če se bo zaradi te
               spremembe povečalo število delovnih mest za diplomirane medicinske sestre oziroma če
               obrnem tukaj logiko ali bi bilo zaradi tega manj služb za srednje medicinske sestre
               ali kakorkoli bi se te že imenovale. To sprašujem zato, ker se po trditvah
               predlagatelja jemlje kompetence srednjim medicinskim sestram in se jih prenaša na
               diplomirane medicinske sestre in se ob tem sklicuje na jeseniško fakulteto za
               zdravstveno nego. Ta fakulteta tako ali tako ni instanca, ki bi diktirala pogoje
               zaposlovanja v naši državi, ne more določiti kako se bodo izobraževale srednje
               medicinske sestre v srednjih šolah na nacionalni ravni. Ampak za vsak slučaj vas
               vseeno vprašam za eksplicitno zagotovilo, če si vi kakorkoli prizadevate za to, da bi
               se delokrog srednjih medicinskih sester zmanjšal in da bi se razširil delokrog
               diplomiranih medicinskih sester. Pač nedvoumen odgovor bi tukaj rad slišal od
               vas.</p>
               <p>Mi mislimo, da je tisto, za kar se lahko povprečen dijak usposobi v štirih letih ok,
               da opravljajo srednje medicinske sestre, ne glede kako se te imenujejo. Če je pa
               tukaj potrebno več znanja in dodatno znanje, se naj da možnost vsakemu, da študira,
               da se dodatno izobražuje itd.  Naj pa še zaključim svojo razpravo z pozivom k
               solidarnosti med zdravstvenimi delavci in med različnimi rangi medicinskih sester.
               Naj se ne pustijo skregati politiki na podlagi nekega papirja in da se ne obrnejo
               eden proti drugemu. Vsi so v tem sistemu nepogrešljivi. Vsi ste na isti strani, to je
               na strani bolnika. In v resnici navsezadnje ni premalo denarja, da bi morali izbirati
               med enim in drugim, kdo bo dobil službo in kdo ne bo dobil službo, ampak je celokupno
               število zdravstvenih delavcev premajhno. Tega problema se ne da rešiti drugače kot,
               da namenimo več sredstev za naše zdravstvo. Tukaj ni bližnjic, tukaj ni okolišanja,
               to je preprosto treba narediti. Zato konkretno sta današnji predlagatelj, to je SDS
               in današnji branitelj SMC zelo na istem čolnu. Aktualna Vlada lahko ne bi z dvema
               spremembama dohodninske lestvice podarila 80 milijonov evrov 10 % najbolj plačanim
               ljudem v državi. Lahko ne bi namenila 12 milijonov evrov za brezvezno operacijo NATA
               v Latviji, če ne bi vztrajali na tem, da smo na repu po davkih na premoženje in
               kapital, če bi dejansko že končno ukinili dopolnilno zdravstveno zavarovanje in ga
               nadomestili s solidarno javno dajatvijo, potem bi imeli sredstev, ki bi jih dali v
               naše zdravstvo in za nove zaposlitve itd. obilo. Ne samo dovolj, ostajal bi denar.
               Hvala.</p>
            </sp>
            <sp who="SDT7:GantarTomaž">
               <speaker>PREDSEDNIK TOMAŽ GANTAR:</speaker>
               <p>Hvala lepa. Repliko ima gospa Jelka Godec.</p>
            </sp>
            <sp who="SDT7:GodecJelka">
               <speaker>JELKA GODEC (PS SDS):</speaker>
               <p>Gospod Kordiš je rekel, da smo nekako trdili, da se kompetence iz srednje prenese na
               visoko. Sama sem spraševala, če se to lahko zgodi. Ne bi rekla, da smo mi rekli, da
               je to prehaja iz srednje na visoko šolo. Daleč od tega. Torej sprašujemo.</p>
               <p>Zahvaljujem se, da nam je dal tudi podporo SMC pri teh sklepih. Mislim, da bodo sedaj
               to podprli, kot sem razumela. Mi predlagatelji s podporo SMC. Ne vem od kdaj to.</p>
               <p>Kar se pa tiče, da v Sloveniji rabimo več denarja za zdravstvo, tu pa bi rekla, da
               dajte si pogledati koliko mladih gre v tujino – medicinske sestre, zdravniki itd.,
               potem pa se bomo pogovarjali o tem denarju in tudi o korupciji tudi še zraven.
               Hvala.</p>
            </sp>
            <sp who="SDT7:GantarTomaž">
               <speaker>PREDSEDNIK TOMAŽ GANTAR:</speaker>
               <p>Če bo zlorabljeno postopkovno je opomin.</p>
            </sp>
            <sp who="SDT7:KordišMiha">
               <speaker>MIHA KORDIŠ (PS ZL):</speaker>
               <p>Hvala za postopkovno. Samo to sem želel razjasniti. Hvala ker si me korigirala
               kolegica Godec. Res sem se nemara štorasto izrazil, ko sem govoril. Pa v istem čolnu
               sem pa govoril o istih usmeritvah davčnih politik, ki razbremenjujejo kapital,
               razbremenjujejo bogate oziroma jim puščajo in dajejo še več. Potem se pa vlade
               izgovarjajo, da žal ni denarja za recimo več zaposlitev v zdravstvu. Seveda je to pač
               popoln absurd, ampak to je pač neko stališče, v kateremu si SDS in SMC podajata roke.
               Kar dajte mi opomin, predsednik.</p>
            </sp>
            <sp who="SDT7:GantarTomaž">
               <speaker>PREDSEDNIK TOMAŽ GANTAR:</speaker>
               <p>To je opomin, ker postopkovnega predloga ni bilo.</p>
               <p>Tu se pridružujem tudi sam. Žal mi je, prvo, upal sem, da tu ne bomo začeli z
               diskvalifikacijami katerekoli skupine in političnih razprav, ker mislim, da je dovolj
               resna in zanimiva strokovna tema, ampak očitno ne gre brez tega.</p>
               <p>Mogoče bi prvo, kar se mi zdi v tej razpravi in kar je bilo že rečeno, nekako zelo
               zanimivo ali pa nelogično, se pravi, revizija programa zdravstvenega tehnika se
               začenja na pobudo socialnih zavodov, je bilo rečeno, kar je absurdno samo na sebi. To
               je bilo rečeno. In če to drži, je to že samo na sebi absurdno.</p>
               <p>Ampak pojdimo najprej na razloge. Slovenija je med državami glede na predvidene
               demografske spremembe najbolj ogrožena med evropskimi državami. To je pač dejstvo.
               Kot je tudi drugo dejstvo, da že kar nekaj let, lahko rečem že 10 let se pripravlja
               zakon o dolgotrajni oskrbi. Še vedno upam, da bo tudi pripravljen. Dejstvo pa je na
               drugi strani, da še ni dorečen. In ni dorečen iz ene ključne  strani. To je financiranje. Kar na koncu
               pomeni, da je financiranje vedno v čemerkoli govorimo pa naj bo to reševanje
               financiranja v samem zdravstvu, pa reševanje dolgotrajne oskrbe, pa osebne asistence
               ali karkoli že govorimo, ključen problem. In ključen problem bo tudi glede na se te
               trende, ki so ostal. Se pravi za to niti pod razno ni zanemarljivo razpravljati tudi
               iz tega vidika, ker bo to Slovenija mogla v bodoče namenjati po projekcijah, mislim,
               da dodatne 3 do 5 % DBP v naslednjih 25 letih, kar je ogromno denarja. Zato je še
               kako bistveno, da vemo kdo bo pravzaprav v tem delu sodeloval. Mi danes pripravljamo
               programe, ne vemo pa še kako bo to organizirano, kdo bo tisti, ki bo to izvajal in
               podobno.</p>
               <p>Pa še ena stvar, ki je zelo bistvena pri dolgotrajni oskrbi, ker to naj bi bil glavni
               razlog za revizijo tega programa, kar je bilo rečeno. Pri dolgotrajni oskrbi mi ne
               govorimo o zdravljenju. Mi govorimo o neki pomoči starejšim osebam. To kar je bilo
               povedano v mnogih državah poteka na neki laični osnovi, ker treba bo najti za tiste,
               ki so zdravi in rabijo občasno nekoga, ki jim bo skuhal, pospravil, šel v trgovino,
               se z njim pogovoril in pomagal, da se umijejo. Govorimo, ne o zdravljenju, ampak o
               starejših ljudeh, ki rabijo pomoč. Večinoma delajo to laiki. Težko si predstavljam,
               da sedanja srednja medicinska sestra oziroma zdravstveni tehnik ne bi bil dovolj
               kvalificiran, da ta program tudi opravlja. Mislim, da je osnovno vprašanje
               dolgotrajne oskrbe prekvalificiran že danes zdravstveni tehnik. Pustimo sedaj, da je
               vsako dodatno zdravje koristno itd. O tem lahko razpravljamo. To je dejstvo. To kot
               razloge za revizijo programa je praktično res težko sprejemati.</p>
               <p>Zato vidim razloge tudi malo drugje. To kar se je nekje odpiralo vprašanje pa je na
               nek način ostalo nedorečeno. O tem govorimo že vrsto let. V resnici gre za delitev
               dela srednjih in diplomiranih medicinskih sester. Nenazadnje je to vključeno tudi v
               strategijo, ki je bila leta 2011 sprejeta. To je dejstvo. To je jasno potem kje je
               cilj in namen. Če pa vemo, da je cilj in namen po strategiji, da se razmerje med
               srednjimi in diplomiranimi sestrami bistveno spremeni v prid diplomiranih sester,
               potem je treba tudi pošteno povedati kaj vse to za seboj potegne. Kaj to pomeni?</p>
               <p>Želel bi vedeti in bom tudi predlagal v tej smeri, da se ta strategija, ki je bila
               leta 2011 sprejeta tudi finančno ovrednoti, kaj to pomeni. Ocena, ki je bila že
               rečena pomeni ta sprememba in razmerja bo treba po dodatnih 50 milijonih na leto samo
               na primarnem nivoju. To je ocena. Lahko je popolnoma zgrešena.</p>
               <p>Če se istočasno mi danes zavedamo koliko dodatnega denarja javno zdravstvo rabi,
               potem bo treba vsa ta dejstva še kako upoštevati. Kaj nam bo v bodoče pomenilo in
               kako bomo dosegli vzdržen zdravstveni sistem? To kar je prioriteta ne samo Slovenije,
               ampak večine držav.</p>
               <p>Kje vidim še dodaten problem pa je in tu verjamem, da je velika težava in zadrega
               tudi na strani šolstva, da imamo danes 11 srednjih šol in imamo 8 visokih šol. Letno,
               ne glede, da imamo danes recimo nekoliko premajhno število tudi medicinskih sester.
               Če smo pošteni to ni bistveno nižje od evropskega povprečja. Situacija niti približno
               ni podobna kot je pri zdravnikih, kjer je za nami samo Romunija in Poljska.  Pri srednjih sestrah je
               situacija bistveno drugačna. Tu pa že posegajo podatki in številke koga se lahko
               danes šteje za medicinsko sestro. Če vi štejete samo diplomirane sestre v to, potem
               se strinjam. Potem so številke bistveno nižje. Ampak ravno tu vidim, da je en velik
               del celotnega problema. Zato sem prepričan, da strategija kot je bila sprejeta, brez
               finančne ocene kaj to bo pomenilo, da jo bo treba sigurno na novo odpreti. Ker ta
               strategija se ne spomnim, da bi bila stvar ene zelo široke razprave na nivoju stroke,
               ampak prej obratno. Vaše stroke. Glede na to, da so skupine jemale odvetnike in ne
               vem kaj vse se je dogajalo na tem področju boja kdo bo kje prevladoval.</p>
               <p>Pa se ne bi želel sedaj v tem trenutku opredeljevati katera smer je bolj pametna in
               boljša glede na korist bolnika. Ampak treba je pa v tem delu res biti pošten in
               toliko pregledno delati, da proučimo vse posledice. Preučimo tudi v tem delu razmerja
               kakšni so plusi za bolnika, kakšni so minusi, kaj si kot država lahko privoščimo,
               kakšne so finančne posledice, vse kar sodi zraven. To pa v širši razpravi in
               pregledno.</p>
               <p>Tukaj je treba biti previden. Predlogi kaj naj bi pomenili srednji zdravstveni
               tehnik. Tudi v knjižicah, ki so krožile, ki so bile sprejete, je bilo, da naj bi bil
               to nek asistent. Zdaj je to bolj kot socialno usmerjen, zato na nek način razumem
               nezaupanje ali pa nerazumevanje do katerega je prišlo. Za to so potrebne odkrite
               razprave. Mislim, da ste tudi vi kot predstavniki zbornic, ker ste močnejši v tem
               delu dogovorov babiške in zdravstvene nege, tisti prvi, ki bi se zavzemali, da bo to
               v resnici na pregleden način narejeno. Kot sam poznam postopke do danes temu ni bilo
               tako. V večini primerov ne.</p>
               <p>Bomo videli, ko se bomo videli, ko se bomo odločali seveda o sklepih, kakšne bomo
               sprejemali. Gotovo pa je moje mnenje, da morajo iti v prid v resnici transparentnega
               postopka, kjer bodo popolnoma jasne vse posledice in na strokovnem področju, in na
               finančnem področju. Strinjam se tukaj s gospodom Možino, da bi bil smisel in o tem
               smo se pogovarjali tudi že pred leti kot je bilo rečeno, da se išče tisti delež
               uporabe znanja, ki ga veliko pridobite na visoki šoli oziroma n fakulteti, dejansko v
               delu, ki ga opravljamo kot zdravniki, ker je tako ali tako timsko delo. Sam že zdaj
               vem, pa naj bi bila to srednja sestra oziroma zdravstveni tehnik ali diplomirana
               sestra, pri našem delu, sam osebno, ko sem delal sem točno vedel kje in do kje jo
               lahko pustim, da bo opravljala svoja dela in vedel sem kdaj me bo poklicala in da bo
               to pravočasno. V resnici lahko razbremeni v veliki meri zdravnika. Trend, ki se ga je
               pa začelo pred leti v obratni smeri, se pravi, da se je jemalo kompetence
               zdravstvenim tehnikom na račun dela diplomiranih, je pa popolnoma zgrešen. Moje
               mnenje je, pa tudi ne podcenjujem ne enih ne drugih, da je verjetno štiri leta škoda
               v šolo hoditi zato, da lahko pacienta samo neguješ in ga pripraviš eventualno na
               poseg, na operacijo, daš za jest. Zato je škoda štiri leta šole. Če je to to, potem v
               resnici ne potrebujemo srednjih zdravstvenih tehnikov.</p>
               <p>To kar bi želel še enkrat je pa, da se zelo odkrito in pošteno res o tem razpravlja,
               zato ker imam glede na vse o čemer smo govorili, tudi kar sam poznam, do sedaj pogosto to ni
               potekalo na ta način. Pa lahko, da je sedaj, ker je velik del tudi druge ekipe
               drugače, pa temu ni bilo tako. Upam, da bomo to malo zaustavili, potegnili zavoro,
               predvsem na tistem področju, da ne bi prehitevali s kakršnimikoli členi, zakonskimi
               akti, podzakonskimi akti, da poskušamo ubrati bližnjico in nekaj doseči kar na dolgi
               rok ni dobro ali pa kar na dolgi rok ne bi morali uresničevati. Hvala.</p>
               <p>Naprej ima besedo dr. Mirjam Bon Klanjšček.</p>
            </sp>
            <sp who="SDT7:BonKlanjščekMirjam">
               <speaker>PREDSEDNICA DR. MIRJAM BON KLANJŠČEK:</speaker>
               <p>Hvala lepa. Vsi še enkrat lepo pozdravljeni.</p>
               <p>Kot sem sama razumela to pobudo stranke SDS za današnjo sejo, je nastala na osnovi
               predloga, ki so ga podali najbolj aktivni na Srednji zdravstveni šoli v Celju in
               zbodlo je v oči prav ta naziv zdravstveno-socialni asistent. Sama ima občutek, da s
               tem poskusom kakor se je sedaj pač pojavil tu pred nami, s to spremembo, bi prišlo do
               degradacije poklica medicinska sestra. Občutek imam, da ste medicinske sestre postale
               pomočnice diplomiranim medicinskim sestram. To vsekakor po mojem mnenju ne more biti
               tako.</p>
               <p>Pri nas, v naši poslanski skupini, so se tudi oglasili predstavniki te Srednje
               zdravstvene šole Celje in na osnovi tega je gospa Alenka Bratušek postavila konec
               septembra ministrici za zdravje poslansko vprašanje vezano na to prenovo tega
               programa in v odgovoru piše, da je ministrstvo na podlagi strokovnih razprav sledilo
               pobudi izvajalcev zdravstvene nege in socialne oskrbe, tako kot smo danes slišali. Da
               so predlagali spremembo, da sledijo smernicam itd., da ministrstvo podpira in
               sodeluje pri reviziji poklicnega standarda. Zmotilo me je pa to, ker je bilo danes
               govora, da je državna sekretarka rekla, da bo šlo za 30 % odprtega programa, tu v
               odgovoru ministrica odgovarja za 20 %. Tu imam odgovor ministrice. To boste
               pojasnili.</p>
               <p>Če je strateški svet pač ugotovil, da je potrebno posodobiti standard, torej da gre
               za posodobitev, se mi zdi, da je nesmiselno, da se dodaja predmete take kot ste jih
               opisali. Strinjam se s gospo Jelko Godec, ki je rekla, da se taka znanja pridobi tudi
               dodatno in tudi se strinjam s tem, kar so povedale gospe iz Srednje zdravstvene šole
               iz Celje, ko ste povedali, da so te teme že vključene v učni načrt. Torej, če gre za
               posodobitev potem predlagam, da se posodobijo učni načrti za ta poklic in da se
               posodobi v smeri bodisi več prakse in z več predmeti iz zdravstva.  To bi bil moj predlog, ko boste to
               naprej delali. Čudi me pa, da na zdravniški zbornici niste bili nič o tem seznanjeni,
               če sem prav razumela gospoda Možino.</p>
               <p>Moram reči, da je včasih res tako, kakor je rekel gospod Tomaž Gantar, včasih so bile
               srednje medicinske šole. Sama sem bila dolgoletna učiteljica sicer na gimnaziji,
               ampak ker sem bila tudi nekaj let na šolskem centru sem tudi bodoče medicinske sestre
               poučevala. Moram reči sedaj so ta dekleta že matere in žene z dolgoletnimi
               izkušnjami, ker sem tudi sama že stara, ampak moram reči, da včasih so delale po
               zdravstvenih domovih in so opravljale delo in srednje in visoke medicinske sestre.
               Danes se je pač ta zadeva s tem porastom visokih šol za medicinske sestre ali
               fakultete, se to njihovo delo zelo omejilo. Občutek imam, da se podaljšuje študij,
               včasih so bile triletne višje šole za medicinske sestre, podaljšal se je študij in da
               se jemljejo kompetence srednjim sestram. To ne vem, če je ravno prav. Hvala.</p>
            </sp>
            <sp who="SDT7:GantarTomaž">
               <speaker>PREDSEDNIK TOMAŽ GANTAR:</speaker>
               <p>Hvala lepa. Sedaj ima besedo gospa Janja Sluga. Potem bi dal besedo državnima
               sekretarkama, preden gremo naprej.</p>
            </sp>
            <sp who="SDT7:SlugaJanja">
               <speaker>JANJA SLUGA (PS SMC):</speaker>
               <p>Hvala lepa za besedo. Sama bom danes izhajala predvsem iz mojih opažanj, ki sem jih
               zaznala na terenu ali pa tako kot se reče iz ene zdrave kmečke pameti.</p>
               <p>Najprej bi se za en trenutek pomudila pri tem gradivu predlagatelja. In sicer pri
               navedbi, da direktiva predstavlja le smernice in priporočila in ni zavezujoča. Meni
               se tukaj zdi malo sporno to, da predlagatelj v svojem gradivu v bistvu ne navaja
               imena te pravne svetovalke, ki je to mnenje dala, svetovalke pri Evropski komisiji.
               Niti niste priložili nobenega dokumenta, iz katerega bi bila identiteta te osebe
               razvidna. Zato se lahko upravičeno sprašujemo o verodostojnosti tega podatka.</p>
               <p>Mnenje zakonodajne službe je pa tako. Direktiva je za vsako državo članico, na katero
               je naslovljena zavezujoča glede rezultata, ki ga je treba doseči. Vendar prepušča
               državnim organom izbiro oblike in metode. Tukaj bom prešla na to šolo iz Jesenic,
               kjer mislim, da mora Ministrstvo za šolstvo preveriti kaj ta šola počne in na podlagi
               česa je začela spreminjati programe. Tukaj pa s gospo Jelko Godec v dobršni meri
               prideva skupaj.</p>
               <p>Moram reči, da v dobršni meri prideva skupaj tudi glede današnje vsebine. Sama
               zaznavam ta današnji odbor v smislu ene pravočasne reakcije tako Državnega zbora kot
               tudi širše strokovne javnosti, v smislu ene konstruktivne razprave in v smislu tega,
               da lahko danes v tej razpravi pokažemo na marsikatero težavo, ki utegne izvirati zdaj
               iz teh nameravanih sprememb in da se jih s tako razpravo v tem času nekako lahko
               pravočasno izognemo in lotimo na točkah, kjer bomo danes ugotovili, da imamo še
               mogoče nekaj praznega teka.</p>
               <p>V preteklih dneh sem prisostvovala na predstavitvi osnutka novega poklicnega
                  standarda in ta
               standard naj bi se nekako ponovno v enem dopolnjenem osnutku znašel nekje v mesecu
               decembru. Potem naj bi bil tudi nekako za razpravo na razpolago in v predstavitev v
               mesecu januarju ponovno vsem srednjim šolam in fakultetam, kar vsekakor pozdravljam
               in mislim, da so take odprte razprave vedno dobrodošle in vedno konstruktivne.</p>
               <p>Bi pa v bistvu nekako morala podvomiti v navedbe, ki so bile danes izrečene, ker smo
               danes že samo s predstavitvami na tem odboru lahko ugotovili, da nekako popolnoma vsa
               strokovna javnost pa vendarle v te razprave ni bila vključena. Tukaj sicer delim
               mnenje gospoda Kordiša, da mogoče je Zdravniška zbornica Slovenije v tej tematiki
               merodajna v smislu dajanja nekih mnenj kako se zadeve v kliničnem okolju izvajajo in
               kakšne so potrebe na ravni delodajalcev, vsekakor pa menim, da se v sam proces
               izobraževanja in načina organizacije tega izobraževanja Zdravniški zbornici ne gre
               vmešavati, ker imamo tukaj določena druga združenja, ki se mi zdijo na tem področju
               veliko bolj kompetentna. Ta so tudi podala svoja stališča. Poslanci smo sprejeli
               mnenje Strokovnega združenja izvajalcev zdravstvene in babiške nege, o čemer je
               govoril gospod in smo se s tem tudi seznanili. Tukaj ponovno odpiram to vprašanje ali
               to združenje ni bilo vključeno v predhodne razprave, ker se mi zdi, da bi nekako
               moralo biti.</p>
               <p>Potem pa imamo tukaj tudi neke obrazložitve, neka pojasnila Zbornice zdravstvene in
               babiške nege Slovenije. Tukaj se bom pa sedaj za en trenutek pomudila. Namreč v točki
               2 teh pojasnil je zapisano, da je Ministrstvo za zdravje vse uvedene usmeritve
               upoštevalo glede na neke pripombe, ki jih je sprejelo in so tukaj v enih alinejah
               našteta neka združenja in neke usmeritve in raziskave itd. Tukaj tudi piše v šesti
               alineji: Pobud delodajalcev za nov poklicni standard, ki je vseboval 70 do 80 %
               vsebin poklicnega standarda srednja medicinska sestra. Sedaj bom na tej točki
               postavila vprašanje. Namreč na sestanku o predstavitvi osnutka novega poklicnega
               standarda je bilo izrecno rečeno, da v poklicnem standardu ostajajo prav vse vsebine
               srednje medicinske sestre oziroma zdravstvenega tehnika. Torej vse. Sama vse razumem
               kot 100 %. Tukaj pa piše 70 do 80 %. Kaj je res in kaj ni res in kje lahko to
               zapišemo, da bo teh 100 % resnično ostalo, bi bilo dobro vedeti. Namreč na tem istem
               sestanku smo tudi ugotovili, da so dijaki srednje zdravstvene šole že v tem trenutku
               zasuti z nekimi vsebinami, ki ne puščajo nekega manevrskega prostora. Torej, če
               postavimo sedaj tukaj hipotezo, da bo 100 % vsebin ostalo in jim bomo dodajali nove
               socialne vsebine, se opravičeno sprašujem kam. Eno je sprememba predmetnika, drugo je
               zapolnitev tega odprtega korikuluma, ki ga zapolnimo na takšen ali drugačen način in
               je potem tudi vprašanje, ki se pojavi ob zapiranju korikuluma vprašanje
               zobozdravstvenega tehnika, ki ga danes tukaj nismo odprli pa mislim, da bi ga morali.
               To je ena zadeva.</p>
               <p>Druga pa je ta, da je bilo s strani fakultet na tem sestanku poudarjeno, da bodo
               sicer vrata fakultet za ta strokovni kader absolutno ostala popolnoma odprta, da pa
               fakultete že v tem trenutku ugotavljajo, da temu kadru manjka tudi splošnega znanja. Torej,
               znanja iz predmetov fizike, matematike, kemije in biologije, kar nas ponovno privede
               do nekega sklepa, da je potrebno ta znanja za potrebe vertikale tudi dopolniti v tem
               smislu. Sedaj se vprašam. To vse dodajati temu kar že obstaja, kam bomo potem prišli.
               Prišli bomo do tja kamor smo že danes ugotovili. Torej neke vsebine bo vsekakor treba
               črtati. Sedaj smo pa tam. Ali je treba črtati medicinske, ali socialne, ali bomo ta
               kader prilagajali kliničnemu okolju, kjer so potrebe še vedno in je potreba po točno
               določenemu znanju, ki ga že sedaj imajo, ali pa se bomo prilagajali dolgotrajni
               oskrbi, sociali itd. Nekako tukaj ne vidim neke skupne točke, kjer bi to vse
               uresničili kar sem sedaj povedala. Resnično napotujem na en premislek v tej smeri
               kako te cilje doseči.</p>
               <p>Potem, če se vseeno za trenutek ponudim pri tem, kar je Zbornica zdravstvene in
               babiške nege nam dala. Torej v tej isti alineji piše pobuda delodajalcev. V oklepaju
               sta navedena dva delodajalca in ena šola. Te šole nekako ne morem uvrščati med
               delodajalce. Sta pa navedena CDU Draga in Varstveno-delovni center Bežigrad. To je
               tisto, kar so kolegi že pred menoj ugotovili, da so to delodajalci s področja sociale
               in ne zdravstva. In to sta dva delodajalca. Tako da bi težko rekli, da so pobude
               delodajalcev v Sloveniji. Ne vem. Sprašujem in upam, da imamo tukaj res en seznam
               delodajalcev.</p>
               <p>Če grem še malo naprej. Tukaj piše Ministrstvo za zdravje in Ministrstvo za šolstvo
               sta se dogovorila, da se revidirata oba standarda, to se pravi V. in IV. stopnja, s
               čimer se lahko strinjamo in nimamo nobenih težav. Absolutno tudi mislim, da se je
               treba prilagajati temu, kar se pač v naši družbi dogaja: staranje prebivalstva,
               potrebam dolgotrajne oskrbe itd. To je absolutno in dobrodošlo in nihče v resnici
               tega ne oporeka. Potem pa pridem do točke 6, kjer piše: Institucije, ki so predlagale
               spremembo poklicnega standarda, so institucije navedene v točki 2 in ta točka 2, kjer
               to seveda ni navedeno, se še enkrat sprašujem katere so te institucije.</p>
               <p>Tukaj tudi piše, da v okviru prenove poklicnega standarda ne govorimo o spremembi
               predmetnika, ampak o splošnih in poklicno specifičnih kompetencah. Sama tega na že
               prej omenjenem sestanku nisem v tej meri zaznala, zaradi tega ker do te faze v bistvu
               ta komisija sploh še ni prišla, ampak so takrat šele izpostavili tri načine, na
               katere bi lahko dosegli ta cilj, ki ga želimo doseči in med temi načini je bila tudi
               možnost spremembe predmetnika. Težko rečem, da na tej točki lahko zapišemo že kar
               zagotovo, da do spremembe predmetnika ne bo prišlo.</p>
               <p>Dobro, bom končala sedaj s tem, kar je Zbornica dala. In grem naprej. Mi se
               pogovarjamo o tem, da želimo spremeniti določene vsebine v izobraževanju in dodati
               tiste, ki so potrebne, s čimer se absolutno strinjam in s tem nimam nikakršnih težav.
               Težava pa nastane, tako kot je že gospod Gantar ugotovil, pri tem, kaj želimo pa
               potem v sami praksi na terenu doseči. Težava nastane ravno pri operiranju s tem
               razmerjem, ki ga želimo doseči 70 proti 30. Ampak to se sedaj zopet pogovarjamo, to
               razmerje želimo doseči v kliničnem okolju in vse podrejamo nekako sociali, hkrati pa
               se pogovarjamo kakšne spremembe želimo imeti v kliničnem okolju. In se sprašujem, če
               se že pogovarjamo o tem razmerju, kaj pomeni sedaj teh 30 %?  Številčno koliko je tega in koliko je
               tega kadra pa potem v dolgotrajni oskrbi? Meni se zdi, da bi dejansko, če se tega
               lotevamo v bistvu morali vedeti o kakšni številki se sedaj mi tukaj pogovarjamo. Ali
               to pomeni popolna usmeritev v ta novi kader? Ali to pomeni, da bomo starega kadra še
               kaj potrebovali ali pa ne bomo? Lahko se strinjam, da potrebujemo diplomirane
               medicinske sestre absolutno v intenzivni negi ali pa v teh referenčnih ambulantah, ki
               so bile danes omenjene, ampak naprej pa ne vidim tega. Nisem ravno prepričana, da to
               pomeni tudi razmerje 70 proti 30%. Poleg tega se sprašujem, če bomo ta trend usmerili
               na ta način koliko nas bo to stalo, koliko bo podražilo ceno storitve in koliko bo
               dvignilo maso za plače v zdravstvu, ki že tako ali tako vemo na kakšni točki smo. In
               če se tudi pogovarjamo, je bilo danes omenjeno, da srednješolski kader na V. stopnji
               ne bo imel nižje plače kot imajo sedaj, bi rada tudi vedela oziroma dobila
               zagotovilo, v katerem plačnem razredu bo ta srednješolski kader oziroma če smo lahko
               tako konkretni, da resnično lahko danes rečemo, da bo plača enaka kot je bila.</p>
               <p>Po drugi strani se pa sedaj sprašujem ali bomo s tem, da bomo 70 % to dvignili in
               spet dobili eno novo tvegano poklicno skupino, s katero se bomo čez desetletja zopet
               ukvarjali, ker bomo ugotovili, da jo imamo na minimalni plači. Tega si res ne
               želim.</p>
               <p>Potem se istočasno tudi sprašujem kaj je z bolničarjem-negovalcem. Če poslušamo, da
               se nekako te vsebine prekrivajo, to nam je tudi napisal gospod Markeš v svojem
               dopisu, da je tudi tukaj ena pot do dejansko enakega cilja, ki ga želimo doseči, tudi
               preko bolničarja-negovalca s tri proti dva programom. Sprašujem se, če se te vsebine
               pokrivajo. Ali ni bolj smiselno tega bolničarja usmeriti na te socialne vsebine in
               nekako to V. stopnjo pustiti oziroma samo dopolniti.</p>
               <p>Potem me tudi zanima, seveda šolski sistem je sistem, kjer ne moremo danes odrezati
               in reči, danes imamo tako jutri imamo pa drugače. Zanima me kaj se bo zgodilo s tem
               kadrom, ki se v tem trenutku še vedno izobražuje po starem programu kot do sedaj. S
               tem v zvezi pa, ker vemo, da gre za kader, ki ima šestmesečno pripravništvo, kje
               imamo mentorje za ta nov kader. To bi si nekako tudi želela odgovor. Ne vem v kateri
               bazi bomo te mentorje iskali. Hkrati pa seveda vemo, da diplomirane medicinske sestre
               pa pripravništva nimajo. Imajo pa v svojem izobraževanju veliko manj prakse. Prej je
               bilo rečeno, da se učijo tudi nege. Seveda se jo učijo, nimajo pa prakse in me zanima
               ali ne bi bilo smiselno razmišljati glede na to, da se pogovarjamo, da bodo
               diplomirane medicinske sestre prevzele nekatere kompetence in delovne naloge tudi
               srednjih medicinskih sester ali se ne bi bilo smiselno pogovarjati tudi o tem.
               Premisliti to, da pa one mogoče imajo malo premalo prakse. Kot sem obveščena s terena
               se že pojavljajo primeri, ko diplomirane medicinske sestre po prihodu v službo
               ugotovijo, da jim določenih praks manjka. V Celju sem zaznala, da so vpisane štiri
               take diplomirane medicinske sestre v srednje izobraževanje za odrasle. Neke stvari so
               tukaj, ki se nekako odpirajo in bi jih bilo treba mogoče malo premisliti.</p>
               <p>In sedaj, če se še pogovarjamo o tem koliko imamo mi kadra na 100.000 prebivalcev. V
               Evropi, ko sem gledala te tabele moram nekako ugotoviti, da sploh nismo v spodnji
               polovici.  Če gledamo
               po številu zdravnikov na 100 % prebivalcev smo na šestem mestu. Za nami so
               Nizozemska, Velika Britanija, Finska, Španija, Nemčija, Belgija, Švedska, Norveška,
               Švica itd. Za nami. Potem se sprašujem, da verjetno ni problem toliko v številu kot v
               sami organizaciji dela in v njegovi učinkovitosti. Tudi po številu medicinskih sester
               smo na tretjem mestu, takoj za Romuniji – zanimivo na prvem mestu – in za Švico.</p>
               <p>O tem se pogovarjati, da jih imamo premalo, bi lahko rekla, da niti ne. Lahko pa pri
               teh medicinskih sestrah seveda ugotovimo, da te, ki jih imamo, so pa preobremenjene
               in kot sem obveščena približno 25 % beležimo odsotnosti zaradi bolniške. Težko se
               sedaj na tak način pogovarjamo, ker imamo odprtih toliko nekih stvari, da res
               apeliram pred nekimi spremembami, ki se jih želimo lotiti, dajmo te stvari odpreti,
               dajmo te stvari premisliti, da ne bomo čez 10 let rekli, da smo ta korak naredili,
               ampak s tem smo pa povzročili novo neko škodo.</p>
               <p>Gimnazijski programi. Sama se vsekakor sprašujem. Ta srednja medicinska sestra ima v
               Sloveniji neko stoletno tradicijo, smo jo ponotranjili kot medicinsko sestro in jo
               nekako tako dojemajo tako bolniki kot tudi osnovnošolci, ki se odločajo za
               srednješolsko izobraževanje, pa tudi njihovi starši. S spremembami teh nazivov
               zagotovo ne delamo temu programu in temu poklicu velikih koristi v tem smislu. Da se
               nam bo začelo dogajati, da bomo rekli ok, sedaj pa bomo, ker je ta program
               preobremenjen in bomo vrgli ven tudi teh 20 % ali ne vem koliko se bomo že danes
               dogovorili, da to je, medicinskih vsebin, pa bo to sedaj neka vrsta znanja, da se nam
               bo začelo dogajati, da dejansko bo praksa sama privedla do tega, da se bodo
               osnovnošolci raje odločali za vpis v gimnazijski program in potem nadaljevanje na
               visokih šolah. Tukaj imamo pa sedaj nov problem. Prvo kot prvo se pogovarjamo, da
               imamo v Sloveniji preveliko število preizobraženega kadra, ki potem noče delati
               drugih del ali pa jih nimamo kam zaposliti. Po drugi strani se pogovarjamo, da imamo
               preveliko število vpisa v gimnazijske programe, kar ponovno sedaj lahko povzročimo še
               večje število vpisa v gimnazijske programe. Mi težimo k temu in se pogovarjamo, da bi
               bilo potrebno vpise preusmeriti v neke poklicne šole, hkrati pa imamo tu eno izmed
               redkih šol, ki nudi en poklic za ženske ali pa za dekleta, ki jih na tem nivoju V.
               stopnje nekako primanjkuje. Tudi tu je v resnici ena dilema, ki mislim, da jo je
               potrebno nekako predhodno razmisliti. </p>
               <p>Rekla bi še to, da je nekako pri prenovi tega programa potrebno pogledati tudi to kam
               se dijaki, ki opravijo maturo na tem programu potem naprej usmerjajo in da tudi to
               mora biti eno od meril pri tem kakšna znanja bomo tem dijakom pustili. Torej, jemanje
               stran nekih medicinskih vsebin zagotovo ni tisto, kar bi si za te dijake želeli.
               Glede na to, da sem dobila podatke, da se ti dijaki vpisujejo naprej v babištvo, v
               delovno terapijo, v fizioterapijo, laboratorijsko zobno protetiko itd. To so vse
               programi, ki mislim, da so pa vendarle ta medicinska znanja izjemno pomembna. Mislim,
               da bi bilo resnično nespametno jih v tem trenutku nekako manjšati.</p>
               <p>Gospa Verbič je danes lepo povedala, da imamo v Sloveniji kar se tega kadra tiče
               resnično primer dobre prakse in da smo  vzgled ostalim in potem res nekako ne razumem zakaj
               spreminjati v smislu jemanja stran, seveda pa podpiram v smislu prilagajanja
               družbenim potrebam itd.</p>
               <p>In če se še pogovarjamo o tem, da imamo celo četo brezposelnih na Zavodu za
               zaposlovanje. Strinjam se, da se je treba trgu dela in temu prilagoditi, ampak se
               hkrati sprašujem ali to pomeni kar že preusmeritev na neki čisto drugega, ali to
               pomeni samo zmanjšanje števila vpisnih mest na obstoječem programu in njegove
               prilagoditve in potem preusmeritev še na nekaj drugega, kar obstaja. Težko verjamem,
               da sedaj lahko rečemo v tem trenutku, da je tega kadra odrežemo in ga sploh ne rabimo
               več. Da pa razmislimo o teh dodatnih poklicih, kot sem že rekla, ali bi to šlo iz
               bolničarja-negovalca ali s česarkoli drugega. To ni na tem mestu, da se bom sama
               spraševala, ampak bo stroka o tem odločala, ampak da razmislimo pač te dodatne
               poklice, ki jih potrebujemo in da jih iščemo mogoče kje drugje.</p>
               <p>Absolutno bi se opredelila še do tega, kar je bilo danes rečeno, da v tej delovni
               skupini za spremembo poklicnega standarda ni predstavnikov s področja zdravstvene
               nege in zdravstva. To se mi resnično zdi malo sporno. SE mi zdi, da bi ravno tisti,
               ki jih to najbolj zadeva, morali v takšni delovni skupini biti.</p>
               <p>In če še rečem potem kar se tiče našega sistema v celoti. Mi se skozi ukvarjamo z
               nekimi financami, se ukvarjamo s tem, da imamo previsoko ceno storitve. Mislim, da bi
               absolutno morali v celotnem sistemu kot takem stremeti k pocenitvi sistema – pa
               govorim tako o dolgotrajni oskrbi, v kateri že danes računamo, ko še sploh nismo
               prišli do ureditve zakonodaje, da se nam nekako finančno zadeva ne bo izšla in da je
               treba razmisliti v tem smislu, torej o pocenitvi celotnega sistema kot tudi v
               zdravstvu, kjer pa so nam težave že znane. Mislim, da bi lahko nekako istočasno
               dosegli tako dvig kvalitete storitve kot tudi pocenitev, ne pa sedaj še dviga
               stroškov.</p>
               <p>Kot rečeno, mi vsekakor podpiramo tudi to izpeljano in izpolnitev teh ciljev, ki smo
               jih danes že slišali, ampak si želimo, da bi pot do tja bila dobro premišljena in da
               bi bile znane v naprej neke rešitve, da bi se v prihodnosti potem izognili vseh teh
               težav, ki so bile danes izpostavljene in se nakazujejo. Toliko zaenkrat. Hvala.</p>
            </sp>
            <sp who="SDT7:GantarTomaž">
               <speaker>PREDSEDNIK TOMAŽ GANTAR:</speaker>
               <p>Hvala lepa. Prosil bi, ker že tri ure razpravljamo, če bo le šlo, da res malo
               poskusimo misli strniti, da bi dal malo razprave za odgovore ali svoje misli ponovno
               besedo državnima sekretarkama oziroma prvo dr. Barle Lakota, potem pa naprej našo
               razpravo v okviru poslank in poslancev.</p>
            </sp>
            <sp who="SDT7:BarleLakotaAndreja">
               <speaker>DR. ANDREJA BARLE LAKOTA:</speaker>
               <p>Hvala lepa. Rada bi odgovorila na tisti del, ki se je nanašal na direktivo in na
               visokošolske študijske programe. In sicer najprej naj odgovorim še enkrat na
               vprašanje zakaj sploh revizija, zakaj smo sploh šli v revizijo poklicnega standarda.
               Ne samo to, da je to običajen postopek in da to ni nič posebnega, ampak delodajalec,
               v tem primeru Ministrstvo za zdravje, je navajalo družbene spremembe in spremembe, ki
               se sicer dogajajo na tem področju in drugo je direktiva.</p>
               <p>Sedaj pa o direktivi. O direktivi je bilo že toliko mističnega rečenega. Dejstvo je,
               da je direktiva obvezujoča še posebej za regulirane poklice in za to, da omogoči
               primerjavo usposobljenosti delovne sile. Nobena direktiva, vsaj sama je na našem
               področju ne poznam, pa ta tudi ni taka, ne more govoriti o tem kako se direktiva
               implementira v nacionalnem izobraževalnem sistemu ali pa sicer, ker so izobraževalni
               sistemi tako različni in zato se nanaša na neke ciljne izide, na kompetence. Tukaj v
               tem primeru berem: usposabljanje medicinskih sester za splošno zdravstveno nego,
               desetletno splošno izobraževanje,  6.400 ur teoretične itd., da ne bomo o tem.</p>
               <p>Skratka želim si odkrite razprave v zvezi s tem, da direktiva direktivno ne naroča
               kako to implementirati, ampak samo govori o nekih okvirih, zato da je potem kader
               primerljiv.</p>
               <p>Potem visokošolski programi. KO sem prej odmigovala z glavo ali to pomeni je treba
               sedaj spreminjati vse visokošolske programe. Treba je povedati, da takrat ko so se
               akreditirali visokošolski študijski programi so morali implementirati tudi zahteve iz
               direktive.</p>
               <p>Samo še to bi vas rada spomnila. Zelo veliko besed je bilo izrečeno že o raznih
               zadevah; o izobraževanju, poklicni standard, zahteve itd. Poklicni standard je izraz
               potreb delodajalcev. Torej, tisto kar je treba narediti je zelo jasno in strokovno
               opredelitev kaj so tiste kompetence in na katerih ravneh, ki jih zdravstvo potrebuje,
               če gre za zdravstvene programe. Zato na področju izobraževanja lahko v skladu s
               svojimi pristojnostmi rečem samo to, da bomo mi zagotovili transparentnost
               sprejemanja poklicnega standarda, kjer bo moralo biti to zelo jasno povedano. Šele na
               podlagi tega se potem lahko pogovarjamo o tem kako bo oblikovan izobraževalni
               program, kaj se bo metalo noter in ven in podobne zgodbe. Zagotovo pa je poklicni
               standard pravi čas za razpravo o tem kakšne kompetence mora na kakšni ravni
               izobraževanja kdo imeti.</p>
            </sp>
            <sp who="SDT7:GantarTomaž">
               <speaker>PREDSEDNIK TOMAŽ GANTAR:</speaker>
               <p>Hvala lepa. Bi želeli še vi? Prosim. Nina Pirnat, državna sekretarka na Ministrstvu
               za zdravje. Izvolite.</p>
            </sp>
            <sp who="SDT7:PirnatNina">
               <speaker>NINA PIRNAT:</speaker>
               <p>Mogoče še nekaj besed. Torej srednjim medicinskim sestram s prenovljenim programom,
               ko bo, ne bodo jemane kompetence v stopnji, ki jih ima že danes. Srednja medicinska
               sestra ne bo manj izobražena.</p>
               <p>Kar se tiče deleža 70 ali 80 % istega in 20 do 30 % sprememb, moram vedeti o čem se
               pogovarjamo. 20 % gre iz naslova odprtega korikuluma, kjer so po analizah CPI že
               sedaj ugotavljali, da vsebine ponekod niso poenotene oziroma da jih je potrebno še
               dopolniti in spremeniti in da 10 % gre iz naslova novih vsebin.</p>
               <p>Nove vsebine, kot je že gospa Vračarjeva prej povedala, so se v 10 letih naložile in
               se še nalagajo in se bodo nalagale. Gre za področje nujne medicinske pomoči,
               obravnave pristopa k obvladovanju prepoznave nasilja, poudarek na kroničnih
               nenalezljivih boleznih, kinestetiki itd. To je bilo že navedeno, ampak tu gre za
               izrazito strokovna vprašanja, ki mislim, da presegajo vendarle nivo mojega znanja,
               ker je o tem razpravljala stroka.</p>
               <p>Nadalje, gospod Veber, ne govorimo o srednjih medicinskih sestrah, ki so že v
               sistemu. Nikakor ne. Mi se sedaj pogovarjamo o novem izobraževanju, ki bo sledilo
               potrebam po spremenjenih kompetencah zaradi razvoja sistema.</p>
               <p>Nadalje, kar se tiče sodelovanja z zdravniškimi organizacijami. Seveda zdravniki in
               medicinske sestre, tako srednje kot diplomirane, smo del enotnega sistema. Mislim, da
               zdravniške organizacije povedale ničesar, s čimer se tudi drugi del ne bi strinjal.
               Je pa vprašanje prenosa kompetenc med zdravnikom in med medicinskimi sestrami, kar se
               povedala že v samem začetku, vendar to ni stvar, ki bi jo s čarobno paličico reševalo
               Ministrstvo za zdravje, ampak je stvar številnih strokovnih presoj, delovanja
               številnih strokovnih kolegijev oziroma stroke. Profesor je prej omenil anestezijo.
               Vemo, da imamo spremembe na področju družinske medicinske, uvajanja referenčnih
               ambulant. Vemo, da sistemi delujejo ponekod drugače, vendar to je stvar, ki bo še
               stvar strokovnega razvoja, poenotenja stališč itd.</p>
               <p>Kar se tiče zaposlovanja sester, ki so že v sistemu srednjega izobraževanja ali pa ki
               so že izšle in so že končale ali ki bodo izobražene po novem sistemu, bodo seveda
               smatrane kot enakovredne in zaradi tega ne bo nobenih razlik.</p>
               <p>Vprašanje je bilo glede zagotavljanja vertikalnega izobraževanja, torej sestre iz
               srednjega izobraževanja bodo lahko seveda naprej prestopale na fakultete, tako kot
               tudi do sedaj.</p>
               <p>Kar se tiče naziva je pa to stvar, ki je bila odprta in smo jo tudi že pojasnili.</p>
            </sp>
            <sp who="SDT7:GantarTomaž">
               <speaker>PREDSEDNIK TOMAŽ GANTAR:</speaker>
               <p>Še med kolegicami in kolegi? Poslanke in poslanci? Gospa Nada Brinovšek.
               Izvolite.</p>
            </sp>
            <sp who="SDT7:BrinovšekNada">
               <speaker>NADA BRINOVŠEK (PS SDS):</speaker>
               <p>Res tukaj glede te direktive ali je obvezna ali ni obvezna. Res bi prosila obe
               državni sekretarki glede na <gap n="…"/>. Ampak kaj točno piše. Imajo pobudniki te pobude s
               seboj to tolmačenje te pravne svetovalke za prosti pretok zaposleni pri evropski
               komisiji, ki pravi, da ti direktivi nista zavezujoči za sekundarni in primarni nivo
               izobraževanja. Mislim, da naj bo to jasno.</p>
            </sp>
            <sp who="SDT7:PirnatNina">
               <speaker>NINA PIRNAT:</speaker>
               <p>Direktiva govori o diplomirani medicinski sestri.</p>
            </sp>
            <sp who="SDT7:GantarTomaž">
               <speaker>PREDSEDNIK TOMAŽ GANTAR:</speaker>
               <p>Kdo želi še besedo od poslank in poslancev? Samo da zaključimo en del. V kolikor pri
               nas ni besede, potem imate besedo vi. Izvolite.</p>
            </sp>
            <sp who="SDT7:MrvičPolona">
               <speaker>POLONA MRVIČ:</speaker>
               <p>Polona Mrvič še enkrat, Srednja zdravstvena šola. Res hvala za ponovno besedo. Odziv
               mogoče na izjavo, da poklicne kompetence ostajajo. Menimo, da to ne drži, saj je na
               spletni strani zbornice-zveze objavljeno, da je bila 13. 7. 2016 oblikovana delovna
               skupina za preoblikovanje dokumenta poklicnih aktivnosti in kompetenc, ki izhaja iz
               leta 2008. Tako da najbrž se bodo te kompetence nekako preoblikovale in spremenile.
               Kaj bo obsegal delokrog srednje medicinske sestre in kaj diplomirane?</p>
               <p>Menimo, da ta razmejitev 70 % trenutnega poklicnega standarda ostaja. To po našem ni
               razvidno, ker so zapisi, tako kot sem prej razložila, nejasni. Bilo je nekako
               poudarjeno, da gre za obogatitev zelo veliko socialnih vsebin, ki so trenutno na
               četrti stopnji. Pa bi mogoče za primer kar predstavila ene izmed treh npr. katere so
               te vsebine. Se pravi: pripravi okviren izračun stroška nabave živil, čistil,
               čistilnih sredstev in drugih tehničnih pripomočkov znotraj načrtovanega zneska porabe
               v domačem okolju, planira in izvaja nabavo živil, čistil, čistilnih sredstev ter
               drugih tehničnih pripomočkov in jih ustreznih shrani. To je ta delovni osnutek
               poklicnega standarda. Upošteva principe ekonomike in uporablja postopke enostavne
               kalkulacije nabave materialnih dobrin.</p>
               <p>Iz tega mi nekako ne vidimo nadgraditve obstoječega sistema. Če nekako izhajamo iz
               predloga tega poklicnega standarda kot je bilo danes omenjeno, da so potrebne
               spremembe korikula. Če izhajamo iz tega predloga, se nam zdi, da bodo te spremembe
               očitno korenite, ki po našem ne vodijo v pravo smer. Naj poudarimo, da na srednjih
               zdravstvenih šolah poučujemo predmete tako strokovno teoretične kot tudi praktičnega
               pouka. Diplomirane medicinske sestre, ki smo ob dijakih, se neposredno vključimo v
               delovni proces na bolnišničnih oddelkih, se pravi, da ob tem vodimo 10 dijakov in jih
               imamo ob sebi. Zjutraj v Celju ob 6.15 pridemo na oddelek in smo tam do 12.00 in
               prevzamemo  skrb za
               paciente, za katere se govorimo v okviru kompetenc, ki pripadajo srednjim medicinskim
               sestram. Moram reči, da nam to delo zelo dobro teče.</p>
               <p>Še enkrat poudarjam, da kot izvajalci izobraževanja na področju zdravstvene nege ne
               vidimo obogatitve izobraževalnega programa kot je trenutno predstavljeno oziroma
               izhaja iz tega predloga poklicnega standarda, niti ne vidimo potrebnih učinkov na
               zdravstveni sistem, niti vpliva na pacienta, ki bi nekako prinesli neke pozitivne
               spremembe. Najlepša hvala.</p>
            </sp>
            <sp who="SDT7:GantarTomaž">
               <speaker>PREDSEDNIK TOMAŽ GANTAR:</speaker>
               <p>Sedaj dajem besedo še predsednici Zbornice zdravstvene in babiške nege. Potem pa bomo
               počasi morali malo skleniti vse to. Izvolite.</p>
            </sp>
            <sp who="SDT7:AžmanMonika">
               <speaker>MONIKA AŽMAN:</speaker>
               <p>Hvala lepa za ponovno besedo. Poskusila bom biti zelo sistematična. Čisto vse sem si
               zabeležila.</p>
               <p>To je še vedno osnutek in delovna verzija poklicnega standarda. V poklicnem standardu
               so zapisane samo kompetence, ki jih nekdo, ki zaključi izobraževalni program, mora
               osvojiti. Delovna skupina za prenovo poklicnega standarda se spet sestane 29. 11.
               2016. Se pravi, kar so kolegice brale, je še vedno verzija, osnutek in še nismo
               prišli do konca.</p>
               <p>Kar se tiče transparentnosti. V prenovo poklicnega standarda so izven pravilnika,
               gospe, ki izhajajo iz področja izobraževanja vedo, da poklicni standard oblikujejo
               strokovnjaki s področja področnih zbornic, področnih ministrstev in delodajalcev in
               ne izobraževanja. Strokovnjaki s področja izobraževanja se vključijo v program. Se
               pravi, nismo zaradi transparentnosti v to skupino vključili tudi kolegice, ki
               izvajajo izobraževanje v srednji zdravstveni šoli.</p>
               <p>V tem trenutku se revidira poklicni standard na peti stopnji. Ko bo ta zaključen, se
               bo revidiral tudi poklicni standard na četrti stopnji. Tako je menila ta delovna
               skupina, da je to potrebno.</p>
               <p>Trend vseživljenjskega učenja, verjemite mi, da v zdravstveni negi zagotovo želimo
               slediti. Moram povedati pa tudi to, ali je možno, da se pri nas čez noč vse spremeni.
               Ja, veliko stvari je možno. Tudi to, da so se odvzele licence srednjim medicinskim
               sestram zato, ker jih ne rabijo po direktivi. Če se enkrat sklicujemo na direktivo,
               drugič se pa ne. V direktivi pa natančno piše kdo je medicinska sestra v evropskem
               prostoru. To je tista, ki zaključi izobraževanje na prvi bolonjski stopnji, ki ima
               4.600 ur, od tega 2.300 v kliničnem okolju. Srčno upam, da boste to sprejeli 2. 12.
               2016 na Odboru za zdravstvo, da ne bo imelo bistveno večjih ekonomskih posledic kot
               to o čemer smo se pogovarjali danes.</p>
               <p>19 plačni razred je tisti plačni razred, ki ga imajo naše srednje medicinske sestre,
               tehniki zdravstvene nege. Kompetence imata vsaka svoje, tako tehnik zdravstvene nege
               kot diplomirana medicinska sestra.</p>
               <p>Razmerje 70-30%. Verjemite mi, to nam bodo povedali tudi sodelavci v zdravstvenem
               timu, tudi zdravniki. Že sedaj so v operacijskih dvoranah, na transfiziologiji, na
               endoskopijah, na dializi v pretežni meri diplomirane medicinske sestre. Zakaj? Ker
               rabijo več znanja. In upam, da ne boste nasprotovali več znanju. Več znanja je skrb
               za pacienta, je kakovost in je varnost. In to bomo lahko jutri tudi mi vsi.
               Hvala.</p>
            </sp>
            <sp who="SDT7:GantarTomaž">
               <speaker>PREDSEDNIK TOMAŽ GANTAR:</speaker>
               <p>Hvala lepa. Sedaj od gostov samo še Jelka Mlakar. Gospa Jelka Mlakar. Tri minute
               prosim, nič več.</p>
            </sp>
            <sp who="SDT7:MlakarJelka">
               <speaker>JELKA MLAKAR:</speaker>
               <p>Hvala lepa. Kljub nasprotovanju si bom sedaj dovolila kot predsednica oziroma
               zastopnica medicinskih sester, ker se dnevno gibljem dobesedno med njimi in delam v
               tej stroki že skoraj 40 let, reči eno zadevo. Tole kar se danes dogaja tukaj pozdravljam. Pozdravljam samo
               iz enega naslova in to je, da končno pride na plano, če hočete, in v našo zavest ali
               pa odgovornost do naših državljanov, da imamo ogromno nerešenih problemov na področju
               zdravstvene nege. Ogromno. Zakaj jih imamo, najbrž tukaj ni mesto, da razpravljam.
               Lahko pa mirno rečem, da nismo imeli sogovornikov in podpornikov, tako ne na strani
               zdravniških organizacij – pa ne želim vzpostavljati konflikta, ker trdim, da v
               neposrednem delu še kako dobro moramo sodelovati in delati skupaj, je pa nesporno
               dejstvo, da občutljivosti do problematike zdravstvene nege in medicinskih sester v
               tem slovenskem prostoru pač žal ni bilo na nobeni ravni. In ni bilo sogovornikov do
               te garniture, ki jo imamo danes na ministrstvu, moram reči. Zakaj? Prej ste
               spraševali o priznavanju neformalnega pridobivanja znanj in izkušenj. Če kaj smo si
               zadnjih 10 let prizadevali, da bi priznali tistim srednjim medicinskim sestram, ki
               delajo v kompetencah diplomiranih in teh je v slovenskem prostoru, verjemite mi,
               preko 60 %. Zakaj je temu tako? Ker je ta država leta 2004 rekla, da je medicinska
               sestra v tem prostoru samo diplomirana medicinska sestra. Tega se nismo izmislili mi.
               To je ustoličila naša država ob vstopu v Evropsko unijo. Pomeni za diplomirano
               medicinsko sestro gredo tudi pristojnosti in odgovornosti kaj sme delati in kaj ne
               sme. Ker nismo imeli višjih in diplomiranih medicinskih sester so srednje medicinske
               sestre bile primorane pridobiti znanja, da so lahko varno in kakovostno in trdim, da
               so in to delajo še danes v 60 % tisto, kar bi morale po tem, kar se je odločila ta
               država, delati diplomirane medicinske sestre. Pomeni, da smo si prizadevali čisto
               sigurno, gospod Gantar bo pritrdil, ker je bil minister, že v številnih mandatih prej
               urediti zatečeno stanje priznavanja pridobljenih znanj in izkušenj srednjih
               medicinskih sester. Tukaj boste imeli možnost, gospe in gospodje poslanci, še kako
               podpreti sistemske rešitve, ki so umeščene v novelo zakona o zdravstveni dejavnosti,
               če bo ta zagledal kdaj luč sveta.</p>
               <p>Tisto kar želim povedati je, da s tem pristopom in s temi sistemskimi rešitvami bodo
               na nek način odpravljene pravzaprav krivice, ki razdvajajo tudi nas, kar je razvidno
               tudi iz teh razprav, ki postavljajo vprašanja tudi med vami in nesporno temu mora
               slediti izobraževalni sistem. Toliko pedagoga sem, da trdim, da imamo izobraževalni
               sistem, pa ne mi zameriti, s področja izobraževanja, tako rečeno pošolan sistem, kar
               pomeni namenjen samemu sebi in ne tistemu, kar so potrebe državljanov in potrebe
               ljudi na terenu. In to je nesporno dejstvo. Tudi šolstvo nas 10 do 20 let ni slišalo
               v smislu tega, kar potrebuje naš pacient, uporabnik ali kakorkoli temu gospodu ali
               gospe pač rečemo.</p>
               <p>In tisto, kar v bistvu cenim v tej današnji razpravi je to, da ste odprli občutljive
               probleme, ki trdim, da morajo biti skomunicirani verjetno mimo javnosti, ampak morajo
               biti pa skomunicirane in tudi enkrat za vselej rešene, kot je rekla prej gospa in se
               s številnimi vami tudi strinjam. Ampak nesporno je na terenu zelo težko. Težko je
               tistim, ki morajo delati več od tistega kar so pridobile. V bistvu smo mi v
               brezpravnem položaju, ker to delajo brez licenc in imajo aneks, da lahko delajo na
               delovnem mestu diplomirane in še bi lahko naštevali. Da ne govorim o neplačanem delu,
               da ne govorim o tem koliko jih manjka v sistemu in na drugi strani koliko je
               brezposelnih. To je pa moje delo. Hvala lepa.</p>
            </sp>
            <sp who="SDT7:GantarTomaž">
               <speaker>PREDSEDNIK TOMAŽ GANTAR:</speaker>
               <p>Hvala lepa. Želj je pri vabljenih gostih še kar nekaj. Mislim, da razpravo glede
               vabljenih  bi vseeno
               zaključil glede na to, da smo dobili kar dovolj dobro predstavo o tem kakšne so
               razmere oziroma kaj se je na področju zdravstvene nege dogaja v tem trenutku in da
               problemov, ki so bili izpostavljeni in obstajajo tudi mi danes na seji odbora ne bomo
               rešili. Zato bi se vam opravičil, ker če ne ne bomo prišli do konca.</p>
               <p>Postopkovno ima predlagatelj tega sklica. Če želi še kdo od kolegic in kolegov? Samo
               kratko, prosim. Ali ni imel nihče postopkovno? Ali ne? Mislil sem, da imate
               postopkovno kot predlagatelj. Potem pa še razprava.</p>
            </sp>
            <sp who="SDT7:GodecJelka">
               <speaker>JELKA GODEC (PS SDS):</speaker>
               <p>Tu bi rekla, da z zakonom o zdravstvenih delavcih oziroma tisti zakon, ki pride v
               februarju ali januarju ne bomo reševali priznavanje neformalnih znanj. Ne se slepiti.
               Priznavanje neformalnih znanj ni s področnim zakonom. Hvala ker mi prikimavate. To ni
               s področnim zakonom. Ne se slepiti. Če vi to verjamete, potem je to narobe. Potem naj
               vam na Ministrstvu za šolstvo razložijo kaj je priznavanje neformalnih znanj. In
               priznavanje neformalnih znanj, gospa Mlakar, nekaj popolnoma drugega. Se strinjam z
               vašo razpravo. Ampak samo hočem vas opozoriti na to, da priznavanje neformalnih znanj
               ni na področnem zakonu in priznavanje neformalnih znanj je popolnoma nekaj
               drugega.</p>
               <p>Hkrati pa bi samo, gospod predsednik, opozorila, da vabljeni nas ne morejo opozarjati
               ali pa zahtevati od nas kako naj o zakonih glasujemo. To je bilo v razpravah večkrat
               povedano in tega si pač ne morejo dovoliti. Lahko opozorijo na neke zadeve, ampak to,
               da nam rečejo, da moramo zakon sprejeti, to pa bi prosila, da se naslednjič opozori.
               Samo toliko.</p>
            </sp>
            <sp who="SDT7:GantarTomaž">
               <speaker>PREDSEDNIK TOMAŽ GANTAR:</speaker>
               <p>Hvala lepa. Mislim, da so slišali. Sedaj ima besedo gospa Janja Sluga.</p>
            </sp>
            <sp who="SDT7:SlugaJanja">
               <speaker>JANJA SLUGA (PS SMC):</speaker>
               <p>Saj bom zelo na kratko. Bi se pa vseeno želela odzvati tudi na gospo Ažmanovo. In
               sicer, ko pravi, da ne vidi v tem trenutku problema, ker gre za osnutek. Strinjam se,
               da gre za osnutek. In ravno zato, ker gre za osnutek, se je treba v tem trenutku o
               stvareh, ki jih je še potrebno spremeniti, pogovarjati. Samo toliko.</p>
               <p>Kar se tiče več znanja, ki ste ga omenjali. Seveda tukaj nihče ne oporeka temu, da
               potrebujejo več znanja in pozdravljamo to, da ga imajo in tudi ne oporekamo temu, da
               se na točno določenih področjih rabi diplomirana medicinska sestra. Govoriva sedaj o
               dializi, o intenzivni negi, o referenčnih ambulantah itd., ampak to kar sem rekla,
               nimamo pa številk koliko se res potrebuje enih in drugih in bi bilo dobro, da bi to
               vedeli. Poleg tega je bila kot nosilka zdravstvene nege v sistemu ne samo v evropski
               direktivi, ampak tudi že v tej strategiji iz leta 2011 definirana diplomirana
               medicinska sestra. To vsi vemo. Na to nas ni treba v tem trenutku opozarjati.</p>
               <p>Je pa tukaj že gospod Gantar izpostavil, da je mogoče ta strategija potrebne neke
               rahle prenove. Hvala.</p>
            </sp>
            <sp who="SDT7:GantarTomaž">
               <speaker>PREDSEDNIK TOMAŽ GANTAR:</speaker>
               <p>Hvala lepa. Želi še kdo besedo? Nada Brinovšek, izvolite.</p>
            </sp>
            <sp who="SDT7:BrinovšekNada">
               <speaker>NADA BRINOVŠEK (PS SDS):</speaker>
               <p>Hvala, predsednik, še enkrat za besedo. Res prav, da smo se danes lotili te teme in
               ob koncu mislim, da smo si vsi še kako edini, da se je na to temo potrebno
               pogovarjati. Ugotovili smo, da je veliko odprtih dilem, vprašanj in pa verjetno tudi
               še kakšnih postopkov. Predvsem pa bo potreben dogovor in ta dogovor bi si zelo
               želela, če boste vse deležnike povabili oziroma da boste pri tem dogovoru lahko
               sodelovali.</p>
               <p>Kolikor sem v razpravi razumela. Poglejte, skorajda vsi, nobeden ni nasprotoval našim
               predlogom. Upam, spoštovani kolegi poslanci, da tudi za vas ne bo problem  in da boste podprli teh
               naših pet predlogov oziroma pet sklepov, ki v ničemer drugemu ministrstva ne
               zavezuje, tako da nas seznanite oziroma upoštevajo mnenja strokovne javnosti in da
               nam potem vse te argumente in pa preden se nekako odločijo in nadaljujejo s samo
               pripravo tega predloga, da obvestijo ta dva matična odbora. Hvala lepa.</p>
            </sp>
            <sp who="SDT7:GantarTomaž">
               <speaker>PREDSEDNIK TOMAŽ GANTAR:</speaker>
               <p>Hvala lepa. Še kdo? V kolikor ne, potem zaključujem razpravo. Predlagam odmor, da se
               dogovorimo o sklepih. Sejo odborov bomo nadaljevali ob 17.45 uri.</p>
               <p><stage type="time">(Seja je bila prekinjena ob 17.26 uri in se je nadaljevala ob 17.45 uri.)</stage>
               </p>
            </sp>
            <sp who="SDT7:GantarTomaž">
               <speaker>PREDSEDNIK TOMAŽ GANTAR:</speaker>
               <p>Nadaljujemo s sejo. Prehajamo na glasovanje o predlaganih sklepih. Želi kdo o sklepih
               razpravljati? Gospa Sluga.</p>
            </sp>
            <sp who="SDT7:SlugaJanja">
               <speaker>JANJA SLUGA (PS SMC):</speaker>
               <p>Hvala lepa. Mi smo imeli odmor, da smo na podlagi vsega tega, kar je danes bilo
               izrečenega še enkrat pregledali predlagateljeve sklepe in smo oblikovali neke sklepe,
               ki jih sedaj predlagamo v sprejem. Pa bom povedala zakaj.</p>
               <p>Prvi sklep predlagatelja je ugotovitveni sklep in se z njim absolutno strinjamo.
               Hkrati pa menimo, ko smo te nadaljnje sklepe pregledali, da so nekako ne dovolj
               natančni v smislu tega kaj je v tem samem procesu pristojnost enega  ali drugega ministrstva. Kot smo
               ugotovili, bo Ministrstvo za zdravje sprožilo te prenove, ki jih bo Ministrstvo za
               izobraževanje izvršilo. Se pravi ne gre nalagati obema ministrstvoma enakih stvari
               zaradi tega, ker tudi pristojnosti v tem procesu obeh ministrstev niso enaka. Zato se
               nam zdi, da s tega vidika so v bistvu ti predlagani sklepi nekoliko pomanjkljivi in
               menimo, da je treba pri vsebini, ki jo zajemajo to tudi upoštevati. Zato smo nekako
               namesto teh štirih sklepov oblikovali dva svoja in sicer prvi sledi temu, kar je
               danes bilo zaznano kot bistveno, kar je bilo s strani vseh predlagateljev v bistvu
               poudarjeno, in sicer, da se v srednješolskem izobraževalnem programu zdravstvena nega
               ohranijo kompetence za delo v kliničnem okolju. To je tisto, kar smo nekako potegnili
               kot en skupni imenovalec vseh razprav, ki so danes tukaj potekale in se nam zdi, da
               že s takim sklepom in že s takim zagotovilom v bistvu že zelo veliko naredimo.</p>
               <p>Kot oba odbora želimo spremljati nadaljnji proces na tem področju in zato želimo, da
               se nam v roku treh mesecev tudi poroča o vsem kar se je vmes zgodilo, kar se dogaja
               in potem po treh mesecih ta dva odbora ocenita ali je se potrebno v tej sestavi še
               enkrat dobiti. Načeloma bomo glasovali tako. Hvala.</p>
            </sp>
            <sp who="SDT7:GantarTomaž">
               <speaker>PREDSEDNIK TOMAŽ GANTAR:</speaker>
               <p>Hvala. Gospa Jelka Godec, izvolite.</p>
            </sp>
            <sp who="SDT7:GodecJelka">
               <speaker>JELKA GODEC (PS SDS):</speaker>
               <p>Sedaj načeloma se s tema dvema novima sklepoma nekako strinjamo. Bi pa vseeno rekla,
               da dajte malo premisliti pri prvem sklepu govorite o kompetencah. Sama bi govorila o
               vsebinah. Ne o kompetencah, ampak da se ohranijo vsebine, ker potem lahko marsikaj iz
               tega ven nastane. Ali pa napišemo vsebine in kompetence.</p>
            </sp>
            <sp who="SDT7:GantarTomaž">
               <speaker>PREDSEDNIK TOMAŽ GANTAR:</speaker>
               <p>Hvala lepa. Izvolite.</p>
            </sp>
            <sp who="SDT7:GodecJelka">
               <speaker>JELKA GODEC (PS SDS):</speaker>
               <p>Samo malo. Samo toliko, da bi bilo oboje. Ne bi sedaj zamenjala, ampak bi dodala
               zraven še vsebine.</p>
            </sp>
            <sp who="SDT7:GantarTomaž">
               <speaker>PREDSEDNIK TOMAŽ GANTAR:</speaker>
               <p>Državna sekretarka.</p>
            </sp>
            <sp who="SDT7:BarleLakotaAndreja">
               <speaker>DR. ANDREJA BARLE LAKOTA:</speaker>
               <p>Načeloma točno vemo zakaj hočemo vsebine in kompetence oziroma kompetence in vsebine,
               ampak če tako zapišemo potem pomeni popolnoma nič v nobeni točki spremeniti. Sami so
               pa že rekli, da bi nekatere stvari spremenili. Dajmo se pogovarjati. Bistvo naše je
               pa točno tole – kompetence, ki te usposabljajo za to, da lahko delaš ali s katerimi
               lahko delaš.</p>
            </sp>
            <sp who="SDT7:GantarTomaž">
               <speaker>PREDSEDNIK TOMAŽ GANTAR:</speaker>
               <p>To ni čisto podobno. Mislim, da je prav, res na kratko zaradi tega, da v resnici vemo
               o čem glasujemo glede na to temo vsebin. Boste vi? Gospa Verbič.</p>
            </sp>
            <sp who="SDT7:VerbičMarija">
               <speaker>MARIJA VERBIČ:</speaker>
               <p>Hvala lepa. Za nas menim, da so pomembne kompetence, kajti na podlagi kompetenc bo
               potem nastal naš program in v program bomo vključili vsebine, tisto kar šolniki in
               kar CPI pripravlja, mi šolniki pa bomo dodali tiste vsebine, ki mislimo, da so <gap n="…"/>
               Tukaj so mi napisali <q>»na vseh nivojih zdravstvenega varstva«</q>.</p>
            </sp>
            <sp who="SDT7:GantarTomaž">
               <speaker>PREDSEDNIK TOMAŽ GANTAR:</speaker>
               <p>Hvala lepa. Mislim, da smo sedaj to razjasnili. Predlagateljica Nada Brinovšek.</p>
            </sp>
            <sp who="SDT7:BrinovšekNada">
               <speaker>NADA BRINOVŠEK (PS SDS):</speaker>
               <p>Predlagam, da najprej o naših sklepih glasujemo, potem pa bomo šli pa naprej. Najprej
               glasujemo o naših sklepih in potem naprej.</p>
            </sp>
            <sp who="SDT7:GantarTomaž">
               <speaker>PREDSEDNIK TOMAŽ GANTAR:</speaker>
               <p>Prvi vaš sklep mislim, da je ugotovitveni sklep in ga verjetno ni  potrebno dajati na glasovanje.</p>
               <p>Tako da bi šel na drugi vaš sklep. Ali ga moram brati ali je v redu, ker ga imamo v
               gradivu. Drugi sklep predlagatelja: <q>»Odbor za zdravstvo in Odbor za izobraževanje
               znanost, šport in mladino pozivata Ministrstvo za zdravje in Ministrstvo za
               izobraževanje, znanost in šport, da proučita vse možnosti, da do ukinjanja programov
               medicinske sestre oziroma zdravstvenega tehnika ne bo prišlo.«</q></p>
               <p>Prvo bo glasoval Odbor za zdravstvo s številkami od 1 do 20.</p>
               <p>Pričenjamo z glasovanjem Odbora za zdravstvo. Glasovanje poteka. Zaključujem
               glasovanje.</p>
               <p>Kdo je za? <stage>(5 članov.)</stage> Je kdo proti? <stage>(9 članov.)</stage></p>
               <p>Ugotavljam, da drugi sklep predlagatelja ni sprejet.</p>
               <p>Potem prehajamo na glasovanje o tretjem sklepu predlagatelja. Sedaj pa ne bom bral
               naprej, ker imamo sklepe zapisane v gradivu.</p>
               <p>Pričenjam z glasovanjem. Glasovanje poteka. Zaključujem glasovanje.</p>
               <p>Kdo je za? <stage>(5 članov.)</stage> Je kdo proti <stage>(9 članov.)</stage></p>
               <p>Ugotavljam, da tretji sklep predlagatelja ni sprejet.</p>
               <p>Potem prehajamo na glasovanje o četrtem sklepu predlagatelja.</p>
               <p>Pričenjam z glasovanjem. Glasovanje poteka. Zaključujem glasovanje.</p>
               <p>Kdo je za? <stage>(5 članov.)</stage> Je kdo proti? <stage>(9 članov.)</stage></p>
               <p>Ugotavljam, da četrti sklep predlagatelja ni sprejet.</p>
               <p>Potem prehajamo na glasovanje o petem sklepu predlagatelja.</p>
               <p>Pričenjam z glasovanjem. Glasovanje poteka. Zaključujem glasovanje.</p>
               <p>Kdo je za? <stage>(5 članov.)</stage> Je kdo proti <stage>(9 članov.)</stage></p>
               <p>Ugotavljam, da peti sklep predlagatelja ni bil sprejet.</p>
               <p>Sedaj dajem glasovanje še sklepa odbora, in sicer prvi sklep glasi: <q>»Odbor za
               zdravstvo in Odbor za izobraževanje, znanost, šport in mladino pozivata Ministrstvo
               za zdravje in Ministrstvo za izobraževanje, znanost in šport, da se v srednješolskem
               izobraževalnem programu zdravstvena nega ohranijo kompetence za delo v kliničnem
               okolju.«</q></p>
               <p>Pričenjam z glasovanjem. Glasovanje poteka. Zaključujem glasovanje.</p>
               <p>Kdo je za? <stage>(14 članov.)</stage> Je kdo proti? <stage>(Nihče.)</stage></p>
               <p>Ugotavljam, da je sklep sprejet.</p>
               <p>Potem je tu še drugi predlog sklepa: <q>»Odbor za zdravstvo in Odbor za izobraževanje,
               znanost, šport in mladino pozivata Ministrstvo za zdravje in Ministrstvo za
               izobraževanje, znanost in šport, da odboroma v pisni obliki v zvezi z revizijo
               poklicnega standarda zdravstvena nega v roku treh mesecev poročata o vseh izvedenih
               aktivnostih«</q>.</p>
               <p>Pričenjamo z glasovanjem. Glasovanje poteka. Zaključujem glasovanje.</p>
               <p>Kdo je za? <stage>(14 članov.)</stage> Je kdo proti? <stage>(Nihče.)</stage></p>
               <p>Ugotavljam, da je sklep sprejet.</p>
               <p>Sedaj bi predal besedo še predsednici Odbora za izobraževanje, znanost, šport in
               mladino.</p>
            </sp>
            <sp who="SDT7:BonKlanjščekMirjam">
               <speaker>PREDSEDNICA DR. MIRJAM BON KLANJŠČEK:</speaker>
               <p>Sedaj odloča še Odbor za izobraževanje, znanost, šport in mladino z glasovalnimi
               napravami od 21 do 40.</p>
               <p>Prvi je ugotovitveni sklep: <q>»Odbor za izobraževanje, znanost, šport in mladino se je
               seznanil s problematiko revizije srednješolskih izobraževalnih programov.«</q></p>
               <p>Gremo na glasovanje o drugem sklepu predlagatelja. Začenjam glasovanje. Glasovanje poteka. Zaključujem
               glasovanje.</p>
               <p>Kdo je za? <stage>(5 članov.)</stage> Je kdo proti? <stage>(8 članov.)</stage></p>
               <p>Ugotavljam, da drugi sklep predlagatelja ni sprejet.</p>
               <p>Prehajamo na glasovanje o tretjem sklepu predlagatelja.</p>
               <p>Začenjam glasovanje. Glasovanje poteka. Zaključujem glasovanje.</p>
               <p>Kdo je za? <stage>(5 članov.)</stage> Je kdo proti? <stage>(8 članov.)</stage></p>
               <p>Ugotavljam, da tretji sklep predlagatelja ni sprejet.</p>
               <p>Prehajamo na glasovanje o četrtem sklepu predlagatelja.</p>
               <p>Začenjam glasovanje. Glasovanje poteka. Zaključujem glasovanje.</p>
               <p>Kdo je za? <stage>(5 članov.)</stage> Je kdo proti? <stage>(8 članov.)</stage></p>
               <p>Ugotavljam, da četrti sklep predlagatelja ni sprejet.</p>
               <p>Prehajamo na glasovanje o petem sklepu predlagatelja.</p>
               <p>Začenjam glasovanje. Glasovanje poteka. Zaključujem glasovanje.</p>
               <p>Kdo je za? <stage>(5 članov.)</stage> Je kdo proti? <stage>(8 članov.)</stage></p>
               <p>Ugotavljam, da peti sklep predlagatelja ni sprejet.</p>
               <p>Sedaj pa glasujemo o sklepih poslanskih skupin koalicije. In sicer glasujemo o prvem
               sklepu.</p>
               <p>Začenjam glasovanje. Glasovanje poteka. Zaključujem glasovanje.</p>
               <p>Kdo je za? <stage>(12 članov.)</stage> Je kdo proti? <stage>(Nihče.)</stage></p>
               <p>Ugotavljam, da je sklep soglasno sprejet.</p>
               <p>Sedaj glasujemo o drugem sklepu koalicije.</p>
               <p>Začenjam glasovanje. Glasovanje poteka. Zaključujem glasovanje.</p>
               <p>Kdo je za? <stage>(12 članov.)</stage> Je kdo proti? <stage>(Nihče.)</stage></p>
               <p>Ugotavljam, da je sklep soglasno sprejet.</p>
               <p>Torej opravili smo glasovanje in zaključujem to točko dnevnega reda in 27. nujno sejo
               Odbora za izobraževanje, znanost, šport in mladino in vam želim še naprej lep
               večer.</p>
            </sp>
            <sp who="SDT7:GantarTomaž">
               <speaker>PREDSEDNIK TOMAŽ GANTAR:</speaker>
               <p>Enako zaključujem to točko dnevnega reda in 27. nujno sejo Odbora za zdravstvo.
               Zahvaljujem se vsem za sodelovanje in tudi z moje strani lep večer. <stage type="time">Seja se je
                  končala 24. novembra 2016 ob 18.04.</stage>
               </p>
            </sp>
         </div>
      </body>
   </text>
</TEI>