<?xml version="1.0" encoding="UTF-8"?><TEI xmlns="http://www.tei-c.org/ns/1.0" xmlns:xi="http://www.w3.org/2001/XInclude" xml:id="SDT7-Skupna-2015-01-21">
   <teiHeader>
      <fileDesc>
         <titleStmt>
            <title>Zapisniki sej delovnih teles Državnega zbora Republike Slovenije</title>
            <title>Odbor za delo, družino, socialne zadeve in invalide</title>
            <title>Odbor za izobraževanje, znanost, šport in mladino</title>
            <respStmt>
               <persName>Andrej Pančur</persName>
               <resp xml:lang="sl">Kodiranje TEI</resp>
               <resp xml:lang="en">TEI corpus encoding</resp>
            </respStmt>
         </titleStmt>
         <publicationStmt>
            <publisher>
               <orgName xml:lang="sl">Inštitut za novejšo zgodovino</orgName>
               <orgName xml:lang="en">Institute of Contemporary History</orgName>
               <ref target="http://www.inz.si/">http://www.inz.si/</ref>
               <address>
                  <street>Kongresni trg 1</street>
                  <settlement>Ljubljana</settlement>
                  <postCode>1000</postCode>
                  <country xml:lang="sl">Slovenija</country>
                  <country xml:lang="en">Slovenia</country>
               </address>
               <email>inz@inz.si</email>
            </publisher>
            <distributor>DARIAH-SI</distributor>
            <distributor>CLARIN.SI</distributor>
            <availability status="free">
               <licence>http://creativecommons.org/licenses/by/4.0/</licence>
               <p xml:lang="en">This work is licensed under the <ref target="http://creativecommons.org/licenses/by/4.0/">Creative Commons
                                Attribution 4.0 International License</ref>.</p>
               <p xml:lang="sl">To delo je ponujeno pod <ref target="http://creativecommons.org/licenses/by/4.0/">Creative Commons
                                Priznanje avtorstva 4.0 mednarodna licenca</ref>.</p>
            </availability>
            <date when="2019-02-12+01:00"/>
         </publicationStmt>
         <sourceDesc>
            <bibl type="mag">
               <idno type="custom" subtype="session" corresp="#SDT7-Skupna-2015-01-21.OZDDSZII">0579293464873C42C1257DC50048EB4E</idno>
               <idno type="custom" subtype="session" corresp="#SDT7-Skupna-2015-01-21.OZIZŠIM">9DA8885F81D1DB4DC1257DC600327B08</idno>
               <idno type="custom" subtype="day" corresp="#SDT7-Skupna-2015-01-21.OZDDSZII">336A59C548535594C1257DD600405492</idno>
               <idno type="custom" subtype="day" corresp="#SDT7-Skupna-2015-01-21.OZIZŠIM">AF0972174F208A9AC1257DD600407800</idno>
               <idno type="URI" corresp="#SDT7-Skupna-2015-01-21.OZDDSZII">https://www.dz-rs.si/wps/portal/Home/deloDZ/seje/evidenca?mandat=VII&amp;type=pmagdt&amp;uid=336A59C548535594C1257DD600405492</idno>
               <idno type="URI" corresp="#SDT7-Skupna-2015-01-21.OZIZŠIM">https://www.dz-rs.si/wps/portal/Home/deloDZ/seje/evidenca?mandat=VII&amp;type=pmagdt&amp;uid=AF0972174F208A9AC1257DD600407800</idno>
            </bibl>
         </sourceDesc>
      </fileDesc>
      <profileDesc>
         <settingDesc>
            <setting who="#SDT7-Skupna-2015-01-21.OZDDSZII" n="4">
               <name>redna seja</name>
               <date when="2015-01-21"/>
            </setting>
            <setting who="#SDT7-Skupna-2015-01-21.OZIZŠIM" n="5">
               <name>redna seja</name>
               <date when="2015-01-21"/>
            </setting>
         </settingDesc>
         <particDesc>
            <listOrg>
               <org xml:id="SDT7-Skupna-2015-01-21.DZ">
                  <orgName xml:lang="sl">Državni zbor Republike Slovenije</orgName>
                  <listEvent>
                     <head>Mandat</head>
                     <event n="7" notBefore="2014-08-01" notAfter="2018-06-22">
                        <label>7. mandat (2014-2018)</label>
                     </event>
                  </listEvent>
                  <listOrg>
                     <head>Delovno telo Državnega zbora Republike Slovenije</head>
                     <org xml:id="SDT7-Skupna-2015-01-21.OZDDSZII">
                        <orgName key="OZDDSZII">Odbor za delo, družino, socialne zadeve in invalide</orgName>
                     </org>
                     <org xml:id="SDT7-Skupna-2015-01-21.OZIZŠIM">
                        <orgName key="OZIZŠIM">Odbor za izobraževanje, znanost, šport in mladino</orgName>
                     </org>
                  </listOrg>
               </org>
            </listOrg>
         </particDesc>
      </profileDesc>
   </teiHeader>
   <text>
      <body>
         <div>


            <stage type="title">REPUBLIKA SLOVENIJA DRŽAVNI ZBOR ODBOR ZA DELO, DRUŽINO, SOCIALNE ZADEVE IN INVALIDE</stage>
            <stage type="session">4. seja</stage>
            <stage type="title">ODBOR ZA IZOBRAŽEVANJE, ZNANOST, ŠPORT IN MLADINO</stage>
            <stage type="session">5. seja</stage>
            <stage type="date">(21. januar 2015)</stage>
            <stage type="chairman">Skupno sejo sta vodila Uroš Prikl, predsednik Odbora za delo, družino, socialne
            zadeve in invalide, in mag. Mirjam Bon Klanjšček, predsednica Odbora za izobraževanje,
            znanost, šport in mladino.</stage>
            <stage type="time">Seja se je začela ob 14.08. </stage>
            


            <sp xml:id="SDT7-Skupna-2015-01-21.sp1">

               <speaker>PREDSEDNIK UROŠ PRIKL:</speaker>

               <p>Spoštovane kolegice in spoštovani kolegi poslanci, dragi gostje, lepo vas pozdravljam
               na skupni seji Odbora za delo, družino, socialne zadeve in invalide ter Odbora za
               izobraževanje, znanost, šport in mladino.</p>
               <p>Pričenjam 4. sejo Odbora za delo, družino, socialne zadeve in invalide. Ob tem vam
               sporočam, da opravičil ni, imamo pa dve pooblastili za nadomeščanja, in sicer:
               Matjaža Hanžka nadomešča Miha Kordiš, Eriko Dekleva nadomešča Vesna Vervega. Dodatnih
               opravičil nisem prejel.</p>
               <p>Besedo dajem kolegici Mirjam Bon Klanjšček.</p>
            </sp>
            <sp xml:id="SDT7-Skupna-2015-01-21.sp2">

               <speaker>PREDSEDNICA MAG. MIRJAM BON KLANJŠČEK:</speaker>

               <p>Hvala.</p>
               <p>Vse prisotne prav lepo pozdravljam! Pričenjam 5. sejo Odbora za izobraževanje,
               znanost, šport in mladino. Obveščam vas, da sta se za današnjo sejo opravičila
               poslanca dr. Laszlo Göncz in Primož Hainz. Na seji kot nadomestne članice in člani
               odbora s pooblastili sodelujejo:  mag. Tanja Cink, ki jo pooblašča Klavdija Markež, in
               Simon Zajc, ki ga pooblašča Kamal Izidor Shaker.</p>
               <p>Besedo predajam gospodu Priklu.</p>
            </sp>
            <sp xml:id="SDT7-Skupna-2015-01-21.sp3">

               <speaker>PREDSEDNIK UROŠ PRIKL:</speaker>

               <p>Hvala lepa.</p>
               <p>S sklicem današnje seje ste prejeli dnevni red seje obeh odborov, in sicer z eno
               točko: Vpliv recesije na socialni položaj v Sloveniji v letih 2013-2014, s poudarkom
               na položaju otrok. Ker v poslovniškem roku s kolegico nisva prejela predlogov za
               spremembo dnevnega reda, je določen, kot je bil predlagan s sklicem seje.</p>
               <p>Prehajamo na <title>1. TOČKO DNEVNEGA REDA – VPLIV RECESIJE NA SOCIALNI POLOŽAJ V
                  SLOVENIJI 2013-2014, S POUDARKOM NA POLOŽAJU OTROK.</title>
               </p>
               <p>Kot gradivo k tej točki ste prejeli poročilo Slovenske fundacije za Unicef, končno
               poročilo Inštituta Republike Slovenije za socialno varstvo, prejeli pa ste tudi
               mnenje primerljive Komisije Državnega sveta, ki je ti dve poročili tudi obravnavala
               oziroma se je z njima seznanila. Če dovolite, seznama vabljenih, ki ste ga prejeli s
               sklicem, ne bom bral. Skušali smo povabiti kar najširši možen krog deležnikov,
               institucij in posameznikov, ki se v Republiki Sloveniji ukvarjajo s problematiko
               otrok in mladostnikov. Seveda pa, če kdorkoli tega vabila posebej eksplicitno ni
               dobil, tudi nekaj takih primerov je bilo, vsi vljudno vabljeni. Seje tako našega
               odbora kot odbora gospe Klanjščkove so seveda javne in vsi, ki želite sodelovati in
               kakorkoli pozitivno prispevati k reševanju problematike, ste vedno dobrodošli.</p>
               <p>Uvodoma bi želel povabiti k besedi ministrico za delo, družino, socialne zadeve in
               enake možnosti, da nam kot predstojnica ministrstva, ki je bilo naročnik raziskave,
               uvodoma nameni nekaj besed. Gospa Mrak, izvolite.</p>
            </sp>
            <sp xml:id="SDT7-Skupna-2015-01-21.sp4">

               <speaker>DR. ANJA KOPAČ MRAK:</speaker>

               <p>Hvala za besedo. Spoštovani predsednik, spoštovana predsednica Odbora za
               izobraževanje, predvsem pa tudi lep pozdrav vsem poslankam in poslancem ter gostom!
               Na začetku bom zelo kratka, ker je prav, da najprej slišimo raziskavo, o kateri bo
               potem tekla beseda in mnenja drugih. Na začetku bi izrazila zahvalo za ta sklic obeh
               odborov. Morda bi v bodoče veljalo razmisliti še o malce širši sestavi, da bi
               sodelovala še Odbor za finance in tudi za gospodarsko politiko, ker se moramo
               zavedati, da ministrstvo, ki ga jaz predstavljam z ekipo, blaži posledice revščine,
               ključni pa so vzvodi, ki jih imamo kot družba, in tudi se predvsem vidi ta kriza, s
               katero se soočamo že dlje časa, ki pušča ključne posledice. Vprašanje, ki je na mizi
               in na katerega je danes treba odgovoriti, je predvsem, ali so ukrepi, ki jih imamo na
               voljo, dovolj dobri ali bi bilo treba tem ukrepom finančno še kaj dodati, da bi bili
               bolj učinkoviti, ker se verjetno vsi za to mizo strinjamo, da je problematika, ki jo
               danes obravnavamo, zelo pomembna za nadaljnji razvoj družbe. Vsak otrok, ki živi v
               revščini, je poseben problem te in vsake družbe in na nek način smo vsi mi tisti, ki
               smo odgovorni za to, da poskušamo narediti vse, kar je v naših močeh, da se to stanje
               izboljša. Morda samo še to, da smo na ministrstvu vedno k temu pristopali na
               strokoven način, tako smo v letu 2013 na podlagi sklepa tega istega odbora naročili
               to študijo, ki jo boste danes obravnavali, pri Inštitutu Republike Slovenije za
               socialno varstvo, kjer boste dobili pregled o revščini v Sloveniji, pokriva pa
               obdobje do leta 2013, torej nimamo zadnjih podatkov. Vedno, ko se o teh vprašanjih
               pogovarjamo, imamo več kot letne ali dvoletne zamike podatkov, kar je tudi na nek
               način pomanjkljivost obstoječega sistema. Enako je tudi z Eurostatovimi podatki in
               tudi te diskusije, zelo podobne, imamo v okviru Evropske komisije, ko se pogovarjamo
               o bolj natančnem
               spremljanju socialnih indikatorjev, v povezavi s preprečevanjem revščine in tudi o
               fiskalnih ukrepih, ki so dogovorjeni širše znotraj Evropske unije. Tako se veselim te
               razprave, predvsem pa, da na nek konstruktiven način poskušamo iskati načine za pomoč
               tistim, ki to najbolj potrebujejo, to pa so vsekakor otroci. Hvala.</p>
            </sp>
            <sp xml:id="SDT7-Skupna-2015-01-21.sp5">

               <speaker>PREDSEDNIK UROŠ PRIKL:</speaker>

               <p>Najlepša hvala, gospa ministrica.</p>
               <p>Jaz bi kar prešel k srčiki današnje skupne seje in bi prosil gospoda Tomaža Bergoča
               iz Unicefa, da na kratko v bistvenih elementih predstavi študijo oziroma raziskavo,
               ki so jo v Unicefu pripravili. Izvolite.</p>
            </sp>
            <sp xml:id="SDT7-Skupna-2015-01-21.sp6">

               <speaker>TOMAŽ BERGOČ:</speaker>

               <p>Lep pozdrav, gospod predsednik, gospa predsednica, gospa ministrica, poslanke in
               poslanci ter vsi vabljeni! Bom skušal biti kar čim hitrejši, čeprav je tematika
               precej obsežna.</p>
               <p>Unicefovo raziskovalno poročilo z naslovom Otroci recesije, vpliv gospodarske krize
               na blaginjo otrok v razvitih državah je pripravil Unicefov raziskovalni inštitut
               Innocenti v Firencah in je eno ne tako pogostih poročil, ki so se osredotočila na
               razvite države. In sicer je bilo za vsako državo, 41 držav OECD, Evropske unije, bila
               je narejena ocena vpliva recesije na otroke na podlagi razsežnosti recesije,
               ekonomskega položaja pred krizo, trdosti, socialne varnosti in, najpomembneje,
               vladnih ukrepov. Poročilo rangira teh 41 držav glede na spremembe v revščini otrok.
               Torej gre za to, da je poročilo hotelo ugotoviti, do kakšnih sprememb je prihajalo in
               ne rangira na samo lestvico stopnje tveganja revščine otrok posamezne države, ampak
               na spremembe v času recesije. Obenem proučuje spremembo deleža mladih, starih od 15
               do 24 let, ki se ne izobražujejo, niso zaposleni ali niso vključeni v poklicno
               usposabljanje, tako imenovano NIT <stage>/?/</stage> skupino, ki je posebej problematična in
               vključuje tudi podatke Gallupove svetovne ankete o posameznikovi oceni lastnega
               ekonomskega položaja od začetka krize in zadovoljstva z življenjem. </p>
               <p>Kot izhodišče, verjetno nam je vsem jasno, da smo bili prizadeti z najhujšo recesijo
               po drugi svetovni vojni, torej, situacija ni enostavna. Se pa pokaže, da je tudi
               položaj na globalni ravni tudi v razvitem svetu alarmanten, saj imamo v najbolj
               razvitih državah sveta 75,6 milijona otrok, ki živijo pod pragom relativne revščine.
               Splošna pričakovanja, ki so bila mogoče, da bo kriza udarila, da bo imela neizogibne
               posledice za vse družbene skupine v enaki meri in da jih bo to makroekonomsko
               okrevanje ublažilo, se niso uresničila. Poročilo Unicefa pokaže nasprotno, in sicer,
               da so bili milijoni otrok z recesijo prizadeti nemudoma, neposredno ter bolj kot
               ostale ranljive skupine, tudi bolj kot starejši, na primer, in da bodo mnogi izmed
               teh otrok posledice čutili vse življenje. Mednarodna primerjava pokaže, da je
               blaginja otrok odvisna in oblikovana z vladnimi ukrepi in politikami. Pokaže tudi, da
               so nekatere primerljive države uspešnejše od drugih. Države, ki so najtežje trenutke
               izkoristile, da so okrepile skrb za najranljivejše, so v tem času celo zmanjšale
               stopnjo revščine. Vzbuja pa optimizem in tudi daje spodbudo državam, ki se niso tako
               uspešno spopadle, da se da tudi v času krize kaj storiti. Sloveniji ni uspelo, zato
               se z negativnim trendom uvrščamo v spodnjo polovico lestvice pri spremembi stopnje
               tveganja revščine otrok. Raziskava tudi kaže, da je krepitev socialne zaščite
               odločilni dejavnik preprečevanja stopnje revščine in da so najbolj povečale stopnjo
               revščine otrok tiste države, ki so se soočile z najbolj striktnimi varčevalnimi
               ukrepi. V 23 od 41 držav se je revščina otrok od leta 2008 povečala, na Irskem,
               Hrvaškem, Islandiji, Latviji, Grčiji tudi za več kot 50%, porast te stopnje tveganja
               revščine je bil pa tudi v Sloveniji. V 18 državah pa so našli učinkovite načine, kako
               ublažiti najhujše posledice gospodarske krize, in celo uspeli zmanjšati revščino
               otrok, Čile, Avstralija, Finska, Norveška, Poljska, Slovaška tudi za 30%.</p>
               <p>Recesija je močno prizadela mlade med 15. in 24. letom starosti, ki se ne
               izobražujejo, niso zaposleni, niso vključeni v poklicna usposabljanja, in v mnogih
               državah je ta delež močno  narasel v letu 2013, je v Evropski uniji 7,5 milijonov mladih, torej
               je primerljivo z velikostjo prebivalstva Švice bilo tako imenovanih predstavnikov
               skupine NIT<stage>(?)</stage>. Če pogledamo preko prihodka in brezposelnosti, na kar je vplivala
               recesija, pa poročilo pokaže, da recesija vplivala tudi na številne pomembne vidike
               življenja, občutek nevarnosti, ne sigurnosti iz <stage>/ nerazumljivo/</stage> se je dvignil v 18 od
               41 držav. Posamezniki so v okviru Galopove ankete razkrili kako se je njihovo
               življenje spremenilo, ali so občutili stres, kakšna je stopnja zadovoljstva z
               življenjem in možnosti za učenje in razvoj otrok. Slovenija se tukaj uvršča na 32.
               mestu. Zanimivo je, da je bila najslabša ocena pri možnosti za učenje in razvoj
               otrok. Ocenjujemo, da je tukaj tista negotovost, kaj bo po šolanju, torej za
               nadaljnji razvoj otrok, tista ki je bila odločujoča. Pri zadovoljstvu z življenjem pa
               se po Galopovi anketi v Sloveniji nismo tako slabo odrezali.</p>
               <p>Samo zelo na hitro. To je tudi v gradivih. <stage>/ nerazumljivo/</stage> kakšno je bilo povečanje
               ali zmanjšanje ravni revščine otrok. Islandija, Grčija, Hrvaška, so imele največje
               povečanje. Najvišje ravni revščine, Grčija, Latvija, Španija, kjer kar 40% otrok živi
               pod pragom relativne revščine. Neto povečanje po številu je pa odvisno seveda od
               velikosti držav.</p>
               <p>Kar je mogoče tudi zanimivo pogledati. Obstajajo države, ki so uspele z določenimi
               ukrepi stopnjo tveganja revščine celo zmanjšati. Avstralija se je s hitrimi obsežnimi
               ukrepi omilila posledice negativne ekonomske socialne krize. Denarno pomoč smo
               usmerili v družine z otroci in z nizkimi prihodki. To se je pokazalo za dober ukrep,
               saj so zaščito najrevnejših in pa z dvigovanjem potrošnje tudi spodbudili okrevanje
               gospodarstva. Islandijo je kriza se dotaknila zelo na hitro, zelo močno. Revščina je
               med letom 2008 in 2012 narasla bolj kot v ostalih državah, ampak potem so pa vpeljali
               pomembne ukrepe za krepitev ranljivih skupin, tudi otrok. Zmanjšali so stroške
               države, ampak s tem, da so ohranili socialne izdatke, strošek krize so ublažili z
               izpeljavo progresivne davčne politike in dodatne prihodke, ki so jih na ta način
               dobili, so pa uporabili za dvigovanje plač javnih uslužbencev v izboljšanje blaginje
               in otroških dodatkov. Zato je revščina med letom 2012 in 2013 na Islandiji močno
               upadla. Tudi v ZDA so imeli tako imenovane <q>"stimulus package"</q>, ki so pomagali, da ne
               bi bile posledice še hujše. V Čilu pa je zanimivo, ker so uporabili zelo integrativen
               pristop, ki je upošteval vsa področja, od otroškega varstva, izobraževanja, zdravja,
               delovnih programov za starše, posebej mame in denar in transferji so bili usmerjeni
               na najbolj revne družine in povečali dvakrat v letu 2012 in 2014.</p>
               <p>Mogoče sedaj malo bolj konkretno na to kaj poročilo pokaže za Slovenijo. Slovenija se
               je po spremembi v stopnji tveganja revščine v tem času premaknila, uvrstila na 26.
               Mesto od 41 držav, ki so bile vključene v raziskavo. Podatki kažejo, da je bilo v
               Sloveniji v letu 2013 – 55 tisoč otrok, ki so bili pod stopnjo tveganja revščine.
               Stopnja tveganja revščine od 2008 do 2012 se je povečala za 15% ali za 1,8 odstotne
               točke. Poročilo, ki ga bodo predstavile kolegice, bo pokazalo, da se je v naslednjem
               letu ta stopnja tveganja revščine na žalost še precej povečala, ker tudi ti podatki s
               katerimi mi operiramo, so zaradi mednarodne primerljivosti stari dve leti.</p>
               <p>Torej od leta 2008 do 2012 je pod prag revščine zdrsnilo dodatnih 7 tisoč otrok. Do
               2012. Poudarjam, kar je primerljivo s 318 osnovnošolskih razredov otrok. Revščina
               otrok se je v Sloveniji med tem časom tudi poglobila, torej vrzel revščine je narasla
               za 1,2 odstotni točki. V letu 2012 so bili v povprečju otroci z nižjimi prihodki dlje
               od praga revščine kot tisti, ki so bili revni v letu 2008. Družine z dvema otrokoma
               imajo 40% večje izdatke kot družine brez otrok. Najbolj ranljivi so otroci v
               gospodinjstvih z brezposelnimi člani in vzdrževanimi otroci, torej tam kjer je v
               družini brezposelnost in vzdrževanje otrok 75% pod pragom revščine. Skoraj polovica
               družin,  ki ima samo
               enega zaposlenega člana, so otroci pod pragom revščine in pa zelo ranljive so
               enostarševske družine. Podatek iz raziskave pokaže, da se je v istem času v Sloveniji
               stopnja tveganja revščine starejših od 65 let znižala iz 1,8 odstotne točke. Torej
               vidimo, da kriza ni udarila enakomerno po vseh ogroženih skupinah, ampak da so bili
               otroci prizadeti bolj kot so bile druge skupine.</p>
               <p>Populacija, ki se ne izobražuje, ni vključena v poklicno usposabljanje in je
               nezaposlena v starosti od 15 do 24 let. Slovenija se je uvrstila na 30. mesto od 41.
               držav po spremembi. Populacija NJET<stage>(?)</stage> se je povečala za 3 odstotne točke in znaša
               9,2% v letu 2013. Tudi brezposelnost mladih se je povečala za 11 odstotnih točk od
               leta 2008 in sicer na 21,6% populacije med 15 in 42 let. Poročilo tudi pokaže, koliko
               let smo izgubili za potencialni napredek, ki bi ga lahko družine z otroci naredile.
               Ocena je bila oblikovana na podlagi podatkov o zmanjšanju prihodkov gospodinjstev.
               Tako recimo, če so v Grčiji, ki je bila zaradi recesije najbolj prizadete za družine
               z otroci izgubili 14 razvojnih let, se v Sloveniji ocenjuje, da smo za otroke
               izgubili 4 razvojna leta. Skupaj s kolegi Zveze prijateljev mladine Slovenije smo na
               podlagi naše raziskave in ugotovitev, ki jih tudi sami zaznavajo na terenu in drugih
               podatkov, pripravili skupna priporočila, ki smo jih tudi razdelili vsem vam, ampak
               vendarle bom šel še skozi ta priporočila. Jaz bi prosil Bredo, da če sem karkoli
               pozabil, da me seveda dopolniš. Imamo priložnost, da revščino otrok postavimo v
               ospredje oblikovanja politik. Na to vedno opozarjamo, ampak resno situacijo pa ne
               dopušča drugega načina, kot da to storimo. Priporočamo, da se sprejme konkretne
               zaveza za ustavitev revščine otrok, in da se postavijo blaginjo otrok visoko na
               vladno agendo, da se določi merljive cilje za zmanjšanje revščine otrok. Vključiti je
               potrebno nosilce odgovornosti, vse, vzpostavitev medresorske skupine za preprečevanje
               revščine otrok je bila nujna. Mislim, da je že tudi ministrica sama na začetku
               opozorila na to, da bi bilo potrebno, da se dobimo tudi kdaj v širši sestavi, ker
               otroci so na en način razdrobljeni med posamezne resorje in se z njimi in se na
               posledice ukrepov na posameznem področju ne oceni kako bo pa vplivalo na vsa ostala.
               Zato menimo, da ta medresorska skupina za preprečevanje revščine bi lahko igrala zelo
               pomembno vlogo.</p>
               <p>Podatki. Zelo zelo pomembno je, da imamo ažurne relevantne podatke, drugače je zelo
               zelo težko tudi na strokovni način pripravljati ukrepe. Položaj otrok je treba na
               racionalni ravni spremljati in je ključen, da se lahko takoj opozarja na vrzeli in pa
               na padanje otrok v revščino. Sprejem Zakona o javnem interesu na področju skrbi za
               otroke in pa novo resolucijo o racionalnem programu za otroke priporočamo.
               Preprečitev deložacij za družine z otroci iz neprofitnih stanovanj. Predlog sprememb
               stanovanjskega zakona na tem področju. Preprečevanje tudi getoizacije stanovanjskih
               naselij pa šolskih okolišev, ki se tudi že kaže kot problem. Otrok naj postane
               samostojni subjekt zdravstvenega zavarovanja. Priporočamo oziroma reorganizacijo,
               racionalizacijo centrov za socialno delo, da se pravočasno sprotno izdaja odločbe na
               podlagi aktualnih podatkov, da se otroški dodatek, izvzame iz socialnih transferjev,
               da se uredi odlok izvršbe za javne storitve, stroški šole in vrtca za družine, ki
               prejemajo denarno socialno pomoč, saj povzroča samo stroške za države in drugega
               učinka nima. Da denarna socialna pomoč v celoti pripade upravičencev. Tukaj na primer
               opozarjamo na to, da banke ne bi smele posegati v socialne denarne pomoči za
               poplačilo bančnih stroškov. Predlagamo vzpostavitev poroštvenega sklada države za
               ureditev moratorija na plačila določenih stroškov. Vključenost otrok v predšolsko
               vzgojo ne gre za to, da so otroci v varstvu, gre za to, da poskrbimo za njihov
               razvoj, socializacijo, da jim omogočimo čim boljšo štartno osnovo za življenje.
               Cenzus za opravičenost do brezplačnega šolskega kosila in drugačno financiranje
               plačljivih šolskih vsebin za socialno ogrožene. Šolsko  osebje je potrebno senzibilizirati za
               prepoznavo socialne diferenciacije, stisk in da se prepreči izključevanje otrok. To
               je bila tudi tema včerajšnje seje. Torej ohranitev obsega sredstev za izobraževanje
               za dodatno učno pomoč, šolo v naravi, interesne dejavnosti in morda nenazadnje za
               skupino NIT<stage>(?)</stage>, uvajanje različnih oblik vajeništva kot plačano delo, ki pa istočasno
               omogoča pridobitev stopnje poklicne izobrazbe. To bi bilo z moje strani vse. Upam, da
               nisem bil prehiter. Hvala lepa.</p>
            </sp>
            <sp xml:id="SDT7-Skupna-2015-01-21.sp7">

               <speaker>PREDSEDNIK UROŠ PRIKL:</speaker>

               <p>Najlepša hvala.</p>
               <p>Za intermeco še, predvsem pa za potrebe zapisnika, gospo Janjo Sluga nadomešča s
               pooblastilom gospa Ksenja Korenjak Kramar na Odboru za delo, družino, socialne zadeve
               in invalide. Kolegica vaša pa ima tudi dve pooblastili.</p>
            </sp>
            <sp xml:id="SDT7-Skupna-2015-01-21.sp8">

               <speaker>PREDSEDNICA MAG. MIRJAM BON KLANJŠČEK:</speaker>

               <p> In sicer poslanec Marjan Pojbič nadomešča poslanca Tomaža Lisca in poslanka Suzana
               Lep Šimenko nadomešča poslanca Andreja Čuša.</p>
            </sp>
            <sp xml:id="SDT7-Skupna-2015-01-21.sp9">

               <speaker>PREDSEDNIK UROŠ PRIKL:</speaker>

               <p>Hvala lepa.</p>
               <p>Predlagam, da nadaljujemo. Prosil bi predstavnici Inštituta za socialno varstvo,
               gospo Martino Trbanc in pa dr. Andreja Črnak Meglič, da na kratko predstavita končno
               poročilo o socialnem položaju v Republiki Sloveniji 2013, 2014. Izvolite.</p>
            </sp>
            <sp xml:id="SDT7-Skupna-2015-01-21.sp10">

               <speaker>MARTINA TRBANC:</speaker>

               <p>Hvala lepa. Lepo pozdravljeni.</p>
               <p>S kolegico si bova razdelili predstavitev tako da bom jaz najprej povedala nekaj
               naših bolj splošnih ugotovitev, potem pa kolegica Andreja Nadaljuje s fokusom na
               družine in otroke. Za začetek bi samo rekla, da je to pravzaprav študija o kateri je
               prej gospa ministrica uvodoma govorila. Gre za nekako prvi malo bolj celovit poskus
               monitoringa socialne situacije v Sloveniji. Študijo je v okviru rednega programa dela
               Inštituta za socialno varstvo naročilo Ministrstvo za delo. Namen naloge je bil
               pripraviti nekako celovit pregled sprememb socialnega položaja posameznikov in družin
               v zadnjih dveh letih, s posebnim fokusom na družinah in otrocih pri čemer računamo,
               da bo študija postala redna letna študija in da bi vsako leto imeli drugo fokus, ker
               namreč tako s pisanjem in pripravo študija se je pokazala širina področja in veliko
               problemov ali skupin, ki bi jih bilo treba bolj podrobno pogledati, se fokusirati in
               bolj podrobno pogledati, ker se vse v eni splošni študiji ne da. Računamo, da bi
               vsako leto imeli pač en drug fokus, ohranili pa bi pa splošno sliko in tudi na
               poglavje o družinah in otrocih.</p>
               <p>Mi smo se za začetek za prvo študijo omejili predvsem na materialne vidike socialnega
               položaja, čeprav seveda je jasno, da so tudi drugi vidiki pomembni. In sicer smo
               gledali socialni položaj v kontekstu socialnih neenakosti v družbi, predvsem
               neenakosti v kvaliteti življenja ljudi. Se pravi v bistvu so nas zanimali rezultati,
               izhodi v socialni situaciji. Seveda je pa jasno, da o spremembah socialnega položaja
               v zadnjih dveh letih ali pa v socialnih neenakostih ne moremo govoriti brez povezave
               s tem kaj se pravzaprav v družbi v zadnjih letih dogaja. Se pravi z nekimi družbenimi
               okoliščinami, predvsem ekonomske, trg dela, visoka brezposelnost, posledično
               zmanjšanje dohodkov, razpoložljivih dohodkov v populaciji in seveda tudi v povezavi s
               politikami in ukrepi, ki imajo vpliv na socialni položaj posameznikov in družin.</p>
               <p>Namenoma smo skušali zadevo zastaviti malo širše, ker socialna politika v ožjem
               smislu je pač tista, ki se ukvarja predvsem z gašenjem ranljivih situacij ko že
               nastanejo. Na socialni položaj pa seveda vplivajo bistveno širše politike, tudi tiste
               za katere se morda na prvi pogled ne zdi, ni direktno vidno tako, da imajo lahko
               posledice, pa jih seveda lahko imajo in jih pogosto tudi imajo. Primerov za to je veliko in ne bom šla v
               to. </p>
               <p>Glede na to, da so dejansko statistični podatki, še posebej ti, ki se nanašajo na
               življenjski standard, na življenjski položaj. To so podatki ankete EU-SILC, na voljo
               z zamikom. Zadnji podatki so za leto 2013 pa še ti v resnici odražajo dohodkovni
               položaj iz leta 2012. Zaradi načina zajema podatkov smo mi namenoma poleg teh makro
               statističnih podatkov skušali vključiti tudi čim več podatkov, ki so bolj ažurni. In
               sicer podatkov, ki smo jih pridobili z anketo med strokovnimi delavci na centrih za
               socialno delo in s fokusnimi skupinami z nevladnimi organizacijami, ki delajo
               neposredno z ljudmi v stiski. Tako da smo nekako skušali te makro statistične
               kazalnike, ki seveda so malo z zamudo, povezati tudi z informacijami, ki smo jih
               pridobili, bolj tekočimi informacijami, ki smo jih dobili na druge načine.</p>
               <p>Na kratko bi samo o ugotovitvah nekaj. Ti makro podatke o življenjski ravni kažejo že
               vse od začetka krize oziroma od leta 2009 naprej postopno slabšanje situacije. Zdaj
               govorim o stopnji tveganja revščine, stopnji tveganja dolgotrajne revščine,
               materialni prikrajšanosti, gospodinjstvih, ki so nizko delovno intenzivna. Je pa
               opazno poslabšanje predvsem iz leta 2012 na leto 2013 ko se je tudi poslabšal,
               zmanjšal vpliv socialnih transferjev na zmanjševanje tveganja revščine. Ta je sicer
               primerjalno gledano z drugimi državami v Sloveniji še zmeraj relativno visok,
               nadpovprečen za Evropsko unijo. Se je pa poslabšal. Ta kazalnik, ki ga nekako tudi
               Evropska komisija uporablja v kontekstu Evrope 2020 za enega od ciljev, zmanjševanje
               števila oseb, ki tvegajo revščino. Kombiniran kazalnik tveganja socialne
               izključenosti, ki vključuje tveganje revščine, materialno prikrajšanost, to, da živiš
               v gospodinjstvu, ki je nizko delovno intenzivno, kaže za leto 2013, da je vsaj z enim
               od teh elementov prizadetih dobrih 20% populacije v Sloveniji.</p>
               <p>Potem če grem na ugotovitve, ki smo jih pridobili od strokovnih delavcev CSD-ja in
               sodelavcev nevladnih organizacij. Večinoma se oboji strinjajo, da se situacija
               njihovih uporabnikov, se pravi oseb s katerimi oni prihajajo v stik, poslabšuje ali
               pa vsaj ostaja na istem. Se pravi slaba oziroma se še poslabšuje. Ključni razlogi, so
               zelo pogrupirani, drugače je v poročilu več na to temo, ključni razlogi zakaj,
               predvsem dolgotrajnost situacije, brezposelnost, nizki dohodki, nizki transferji.
               Nekako brezizhodna situacija. Ljudje pač ne vedo kako prekiniti ta krog v katerem so
               se znašli, pasivnost, ljudje so večinoma že izčrpali prihranke zaradi dolgotrajnosti
               situacije, viri socialne opore in pomoči, se pravi sosedje, sorodniki, družina so v
               veliki meri že precej izčrpani. Skratka tukaj zmanjkuje prostora za pomoč. Dolgovi se
               kopičijo, neplačevanje obveznosti, zamiki in slabšanje zdravstvenega stanja. Se pravi
               tako fizično zdravje kot duševno zdravje.</p>
               <p>Kar dosti podrobno smo analizirali tudi transferje iz javnih sredstev. Dobili smo
               podatke Ministrstva za delo od sredine leta 2012 do sredine leta 2014. Morda samo
               nekaj ugotovitev kar se tiče denarne socialne pomoči. Od leta 2012 pa vse do leta
               2014 se v bistvu postopno število upravičencev, se pravi tistih, ki dejansko denarno
               socialno pomoč dobijo, zvišuje, posebej v letu 2014. Je pa seveda treba nekako vedeti
               v kolikšnem številu ljudi sploh govorimo. V letu 2014 ima denarno socialno pomoč
               mesečno okrog 75 tisoč ljudi. To so vsi, ki jo dobijo, se pravi odrasli in otroci,
                   ne družine, ampak
               vsi, ki jo dobijo. Kar dejansko pomeni 3,6 % populacije v Sloveniji. Ali je to veliko
               ali malo je stvar razprave? Ampak ker se velikokrat o teh pomoči govori se zdi, da je
               v redu, da vemo o kakšni številki pravzaprav ali pa v kakšnem deležu pravzaprav
               govorimo. Zanimivo je, da večina prejemnikov samskih okoli 75 % družin z otroki je
               dobrih 21 %, eden od razlogov za to je tudi vrstni red uveljavljanja pravice z javnih
               sredstev, kjer se pač najprej uveljavlja otroški dodatki in zaradi tega, potem
               družine redkeje, ko že dosežejo cenzus, redkeje pač lahko uveljavljajo tudi denarno
               socialno pomoč. Izrazita je dolgotrajnost prejemanja. Vsaj 12-krat se pravi vsaj eno
               leto v zadnjem letu in pol je prejemalo denarno socialno pomoč polovica oseb, ki jo
               prejemajo. V zadnjih treh letih pa vsaj dve leti 35 %. Skratka, to tudi na neki način
               odraža neko brezizhodnost situacije, v kateri so se ljudje, ki so na denarni socialni
               pomoči pač znašli. Pri čemer seveda sistem denarne socialne pomoči v osnovi ni
               zastavljen tako, da bi predpostavljal dolgotrajno prejemanje, ker je znesek relativno
               nizek.</p>
               <p>Pogledali smo tudi koliko prejemnikov, opravičencev denarne socialne pomoči je
               delovno aktivnih na kakršnekoli načine, zaradi tega dobivajo ta višji pond za
               aktivnost. Tega je izjemno malo okoli 3 % samo. Eden od razlogov je tudi način kako
               CSD-ji interpretirajo dodatek ta višji ponder.</p>
               <p>Potem je varstveni dodatek. Tukaj pravzaprav je pač stvar, če jo gledamo z vidika
               pravice pred uvedbo nove socialne zakonodaje kar kritična. Izraziti je upad
               prejemnikov, ki se potem kot smo pričakovali, da se bo postopoma začelo njihovo
               število, potem po letu 2012 ponovno zviševati, to se ni zgodilo. Če je bilo konec
               leta 2011 dobrih 45 tisoč prejemnikov je sedaj sredi leta 2014 jih še vedno nekaj
               manj kot 10 tisoč. Ključen problem tukaj so odpove pravice oziroma neuveljavljanje te
               pravice, zaradi razlogov, ki jih poznamo - nepremičnine, tudi predstave starejših
               ljudi, da bodo morali to vračati in podobno.</p>
               <p>Potem bi še opozorila na registrirano brezposelne. Nekako se že daljši čas zmanjšuje
               delež prejemnikov denarnega nadomestila, zaradi različnih ukrepov, ker se je to
               skrajševalo in podobno. Sredi avgusta je od vseh registrirano brezposelnih samo
               slabih 22 % dobivalo nadomestilo. Presenetljiv je tudi delež prejemnikov denarne
               socialne pomoči znotraj registrirano brezposelnih ni visok. V celoti gledano okoli 45
               % registrirano brezposelnih ni dobivalo v letu 2014 nobenega prejemka. Tukaj govorimo
               o dobrih 50 tisoč ljudeh, ki so odvisni od preživljanja s strani sorodnikov, staršev
               in ali dela na črno.</p>
               <p>Samo eden povzetek, katere kategorije so se nam izpostavile skozi različne kazalnike
               kot tiste, ki so posebej ranljive, ki so bile ali pa so posebej ranljive za revščino
               v letih 2013 in 2014. Enostarševske družine, o tem bo več kolegica, se pravi,
               dolgotrajno brezposelni, mladi brezposelni, ki ne prijemajo nobenih transferjev.
               Starejši kljub temu, da se jim je relativno malo izboljšal položaj glede stopnje
               tveganja revščine, pač vidimo, da so te še vedno izjemno visoke – uveljavljanje
               varstvenega dodatka – neurejenost pač dolgotrajne oskrbe. Samske osebe, ki jih je med
               prejemniki denarne socialne pomoči veliko, gre pa za dejansko prejemanje samo
               osnovnega zneska. Imajo nad povprečno stopnjo tveganja revščine in so v bistvu precej
               spregledani s strani politik. Posamezniki in družine z nižjih srednjih slojev, ki
               malenkostno presegajo cenzuse, ki imajo pogosto najemnine, kredite, itd., in ki
               dejansko v sistemu kakršen je sedaj ne  prejemajo skoraj ničesar. Skoraj ničesar sem rekla,
               ker so pač cenzusi pri vrtcih in podobno vseeno postavljeni drugače, ampak denarnih
               transferjev pa ne.</p>
               <p>Sedaj še nekaj splošnih recimo ugotovitev. Slovenija je pač v celem obdobju krize
               poskušala in tudi tukaj recimo, da je bila pač uspešna, zaščiti najbolj ranljive se
               pravi tiste z najnižjimi dogodki oziroma brez dohodkov in to je bilo storjeno z
               močnim povečanjem ciljnosti transferjev že s socialno zakonodajo, potem pa še bolj z
               varčevalnimi ukrepi. Potem se to izpostavi kot problem zmanjševanja razpoložljivih
               dohodkov v nižjih srednjih slojev, teh, kjer sem rekla, ki so tik nad mejo cenzusov
               in dejansko lahko danes rečemo, da so pravzaprav ti nižji srednji sloji plačali
               največjo ceno krize. To ni specifično slovenska situacija, to ugotavljajo danes
               skoraj da v vseh državah evropskih, bolj v tistih, ki so v slabši situaciji. Vendarle
               bi se pa bilo potrebno tukaj vprašati kaj pravzaprav to pomeni za razvoj Slovenije v
               prihodnje in za razslojevanje Slovenije v prihodnje. Mislim, da se sedaj tukaj
               dogajajo neke spremembe, družbene strukture, ki so nepovratne in ki bodo imele
               posledice.</p>
               <p>Ugotavljamo tudi, da se je socialna politika v času krize skozi celotno obdobje v
               bistvu ukvarjala predvsem s transferji, s tem pasivnim vidikom zaščite, kar sicer
               preprečuje absolutno revščino, ampak hkrati tudi revščino na neki način stabilizira
               in zvišuje tveganje za socialno izključenost dolgoročno. Ugotavljamo, da je
               pravzaprav danes nujno z vidika preprečevanja in zmanjševanja revščine začeti z bolj
               aktivnimi ukrepi naslavljati socialno izključenost: programi storitve, odpirati
               možnosti za vključitev različne oblike dela, aktivacija, ampak z jasnimi izhodi, ne
               da smo v aktivaciji, ampak da je potem tudi neki izhod ne, da samo motiviramo ljudi,
               ki potem spet ostanejo brez dela. Nekako stvari, programi in ukrepi, ki odpirajo neko
               perspektivo prihodnosti ljudem, ki so sedaj brez dela ali pa na socialnih transferjih
               vključno s programi graditve zmožnosti kompetenc in podobnega. V tem smislu bi bilo
               treba pač to socialno politiko v širšem smislu nekako spet bolj investicijsko obrniti
               za razliko od tega sedaj, ko je šlo pravzaprav predvsem v zadnjih letih za gašenje,
               se pravi, bolj to vlaganje v človeški kapital.</p>
               <p>Nujno je tudi gledati na socialno bolj povezano. Že prej sem povedala, da smo
               ugotavljali, da pravzaprav ne samo socialna, zaposlovalska, izobraževalna politika,
               ampak bistveno širša imajo vpliv na socialni položaj, na spremembe socialnega
               položaja ljudi in tudi ukrepi in reforme, ki se pripravljajo bi morale biti v naprej
               ocenjene z vidika socialnih učinkov ali pa možnih socialnih posledic. Socialni
               položaj posameznikov in družin ni samo stvar socialne politike, ampak stvar bolj neke
               integralne, bi morale biti stvar bolj integralne politike. V zvezi s tem tudi
               ugotavljamo, da pravzaprav obstaja v Sloveniji neka nujnost, da se začnemo
               pogovarjati o prihodnjem razvoju družbe in socialne politike. Dejansko so obstajali
               neki koncepti, ki smo jim poslušali slediti pred krizo, kriza je pač potegnila za
               seboj pač vse mogoče, med drugim tudi finančne ali fiskalne omejitve. Ene stvari ali
               pa eni trendi, ena dogajanja, ki se dogajajo ne samo na socialnem področju, ampak
               predvsem na trgu dela ali pa v ekonomiji so taki, da verjetno ne bo možno na njih
               odgovarjati s koncepti, ki smo jih imeli prej. Tako da, ugotavljamo, da bi bilo ta
               vprašanja distribucije, redistribucijo delovnih mest in dohodkov.</p>
               <p>Kaj je socialno pravično danes, percepcija socialne pravičnosti ali pa kakšen koncept
               socialne pravičnosti pač graditi v Sloveniji? Tudi razmerje med pravicami in
               obveznostmi ali dolžnostmi posameznikov kot državljanov  univerzalnost, ciljnost transferjev, ja, tudi
               solidarnost, skratka, vse to so stvari, o katerih bi se bilo nujno pogovarjati in
               nekako jih ponovno vzpostaviti v neki sistem, ker so se v zadnjih letih precej
               porušile. Pravzaprav delamo spremembe zelo parcialno. Na posameznih področjih nekaj
               spremenimo nimamo pa neke širše slike kaj pravzaprav želimo doseči.</p>
               <p>Da malo skrajšam, da ne bom predolga. Jaz bi potem še dve od teh ugotovitev, dve bolj
               konkretni stvari rekla. Eno je nujnost analize neuveljavljanja pravic do transferjev.
               To je nekaj česar v Sloveniji je pred socialno zakonodajo iz leta 2012 nismo poznali,
               sedaj se nam je to izrazito pojavilo pri varstvenem dodatku. Zelo verjetno je, da se
               je tudi pri denarni socialni pomoči, samo tega ne vemo, tega ne moreš ugotoviti
               drugače kot z neko analizo. To bi bilo nujno začeti spremljati.</p>
               <p>Mislimo, da bi bilo kar se tiče pravic iz javnih sredstev nujno razmisliti, ponovno
               razmisliti o vrstnem redu uveljavljanja teh pravic posebej z vidika družin z otroci.
               Mislimo, da bi bilo tudi potrebno razmisliti o tem kljub fiskalni situaciji kakršna
               je, da se znesek minimalnega osnovnega dohodka, se pravi, ta osnovni znesek
               mednarodni socialne pomoči zvišal vsaj na nivo kot je bil v Zakonu o socialno
               varstvenih prejemkih v bistvu predvideno pred varčevalnimi ukrepi.</p>
               <p>Jaz bi ta splošen del zaključila. Hvala.</p>
            </sp>
            <sp xml:id="SDT7-Skupna-2015-01-21.sp11">

               <speaker>PREDSEDNIK UROŠ PRIKL:</speaker>

               <p>Hvala. Dr. Črnak Meglič, boste nadaljevali.</p>
            </sp>
            <sp xml:id="SDT7-Skupna-2015-01-21.sp12">

               <speaker>DR. ALENKA ČRNAK MEGLIČ:</speaker>

               <p> Hvala lepa. Lep pozdrav tudi v mojem imenu.</p>
               <p>Analiza, ki smo jo opravili za otroke in družine z otroci je zajela obdobje od leta
               2008 do vključno prve polovice 2014, torej nekako daljše obdobje kot ga zajema
               Unicefovo poročilo. Namen te analize je bil, da poleg ugotavljanja dejstev poskušamo
               tudi ugotoviti kaj so razlogi za stanje kakršno je.</p>
               <p>Tisto kar pade v oči je, da se je stopnja tveganje revščine otrok od leta 2008 do
               vključno 2013 povečala za dobro četrtino. Tisto, na kar bi rada še posebej opozorila
               je, da to obdobje moramo nekako razdeliti na dva dela. Eno je obdobje od 2008 do
               2012. To je obdobje v katerem država ni spreminjala že obstoječih ukrepov socialne
               politike. Skratka, podatki, ki se zrcalijo v tem obdobju so pravzaprav podatki, v
               katere so neposredno prevedene, spremenjene socialno ekonomske razmere življenja
               družin. Nasprotno pa to velja za leto 2013, res je, da so podatki z časovnim zamikom.
               V letu 2012 smo sprejeli dva zelo obsežna, pomembna socialno politična ukrepa, prvi
               je sprememba socialne zakonodaje in drugi je ZUJF, zakon o urejanju pravic iz javnih
               sredstev. Oba ta ukrepa kot vidite podatki odražajo, sta vplivala na to, da se je
               stopnja tveganja revščine glede na predhodno obdobje na žalost ne zmanjšala, ampak je
               šla v obratno smer. Če se je stopnja tveganja revščine med obdobjem 2008 do 2012
               povečala za 1,9 % se je v obdobju od 2012 do 2013 povečala za 1,2 %.</p>
               <p>Če pogledamo še absolutne podatke in prevedemo to v število otrok, potem vidimo, da
               se je število otrok, ki živijo pod stopnjo tveganja revščine povečalo za 12 tisoč 249
               kar je seveda zelo veliko.</p>
               <p>Kaj se je pravzaprav zgodilo? Vidimo, da se je zmanjšala učinkovitost socialnih
               transferjev na vložitev revščine otrok. Slovenija se  je uvrščala pri podatku o tem, kako stopnje
               tveganja revščine zmanjšujemo s socialnimi transferji, na zgornjo polovico evropske
               lestvice. In praktično lahko rečemo, da smo v letu 2008, recimo, stopnjo tveganja
               revščine s socialnimi transferji prepolovili. No, v tem obdobju do leta 2013 pa se je
               učinkovitost socialnih transferjev zmanjšala, in sicer za 5,2 odstotni točki,
               skratka, zopet se nam odraža to, kar je bilo že rečeno, da stanja nismo izboljševali,
               ampak poslabševali.</p>
               <p>Še bolj pa bode v oči podatek, da poleg povečevanja stopnje tveganja revščine se je
               povečala tudi vrzel tveganja revščine. Kaj pa pove vrzel tveganja revščine – pokaže
               oddaljenost od praga revščine, skratka, večja je ta vrzel, globlja je revščina. In ta
               se je med letoma 2012 in 2013 povečala praktično za 18%, s 17,2 na 20,4%. Pa vendar,
               Slovenija je država, ki je vseskozi veljala za državo z dokaj zgledno družinsko
               politiko. In zato se je v vsem tem obdobju uvrščala med države, ki so bile zelo
               uspešne pri blaženju tveganja revščine otrok. V letu 2008 je bila Slovenija na 2.
               mestu med evropskimi državami, v letu 2012 na 4. mestu, v letu 2013 pa je zdrsnila na
               6. mesto, še vedno pa je daleč nad evropskim povprečjem. Tisto, kar nas pa seveda
               žalosti, je to, kar je bilo pravzaprav že pojasnjeno tudi v Unicefovem poročilu, da
               se je v učinkovitosti socialnih transferjev na stopnjo zmanjševanja tveganja revščine
               Slovenija uvrstila med manj uspešne države. To se pravi, še vedno smo visoko, ampak
               ne sme nas to zadovoljiti. V tem obdobju se je stanje poslabšalo tudi zato, ker
               verjetno nismo izbirali najboljših ukrepov.</p>
               <p>Morda bi povedala še to, če se vprašamo pri socialni zakonodaji, kje so bili razlogi,
               sta bila najmanj dva razloga. Prvi je način, kako se je upoštevalo premoženje,
               premično in nepremično premoženje, v osnovo za izračun socialnih transferjev. Vemo,
               da se prej tega ni upoštevalo. Potem je bil nekje dosežen dogovor, konsenz, da je to
               bolj pravično. Vendar način, kako se je to uredilo, zlasti v času ekonomske krize, ko
               pravzaprav cena nepremičnin v različnih okoljih drugače vpliva ali pa, recimo, pomen
               upoštevanja prihodkov od študentskega dela, to je vplivalo na zmanjšanje
               učinkovitosti oziroma zmanjšalo se je število otroških dodatkov kot najpomembnejše
               oblike socialnega transferja za otroke, kakor tudi mnogi prejemniki so se premaknili
               v višje razrede, kar pomeni, da se je zmanjšal otroški dodatek. Na drugi strani se je
               drastično zmanjšalo število tistih otrok, ki se v vrtce uvrščajo brez plačila, pa
               tudi nekoliko so se zmanjšale denarne socialne pomoči. Pravi pogrom nad srednjim
               razredom, ki je bil danes večkrat omenjen, pa je prinesel ZUJF. Ko smo delali neke
               izračune na agregatni ravni, recimo, za tiste, ki se uvrščajo v srednji srednji
               razred, se je pokazal tudi v 10% zmanjšanju razpoložljivega dohodka.</p>
               <p>Glede na različne tipe družin lahko ugotovimo, da so daleč, daleč v najslabšem
               položaju družine oziroma gospodinjstva, enostarševska gospodinjstva z vzdrževanimi
               otroki, daleč nad vsemi. In tisto, kar še posebej zaskrbljuje, je stopnja
               dolgotrajnega tveganja revščine, kjer en odrasel, se pravi, en starš živi z
               vzdrževanimi otroki. Vidite, da je pravzaprav ta stopnja tveganja revščine pri teh
               dolgotrajnejše izključenih oziroma tistih, ki so dalj časa v tem položaju, kar
               štirikrat večja kot pri vseh gospodinjstvih z vzdrževanimi otroki. No, socialna
               zakonodaja je prinesla to – tisti očitek je pogosto letel na enostarševske družine,
               da se ta status izkorišča -, da se je kriterij za pridobitev tega statusa zelo zožil.
               In tako, če primerjamo, recimo, podatke, ki jih kaže statistika, enostarševska
               gospodinjstva, to so gospodinjstva enega odraslega z otrokom, in pa tiste, ki
               prejemajo povečan otroški dodatek,  povečano denarno socialno pomoč, predstavljajo zgolj 1,7%
               od teh, ki so enostarševske družine. To se pravi, ko se sprašujemo o ciljanosti
               socialnih transferjev, moramo vedeti, ali nismo tu naredili nekega koraka preveč.</p>
               <p>In zaključki, ob tem, kar je že moja kolegica predlagala. Specifično za področje
               otrok predlagamo, da se spremeni vrstni red socialnih prejemkov. Res je nemogoče, da
               pravzaprav otroški dodatek, ki ima čisto neko drugo funkcijo, predstavlja temeljni
               dohodek družine. Skratka, otroški dodatki naj se uvrstijo višje na lestvici
               razvrščanja pomoči ali pa tako, kot se, mislim, da zdaj razmišlja na ministrstvu, da
               se vrstni red ukine in da se opredeli, pač do te ravni družina potrebuje pomoč.
               Drugič, otroški dodatek pri nas ima dvojno funkcijo: ima socialno in razvojno
               funkcijo. S spremembo socialne zakonodaje, ki je bila sprejeta v letu 2014, se je
               delež, ki se ne upošteva v osnovi za izračun socialnih prejemkov, odrazil v 20%.
               Menimo, da je to premalo, da bi morali to ponovno premisliti in povečati tisti delež,
               ki ga družba dejansko namenja razvoju. Tudi mednarodne primerjave nam kažejo, da je v
               tujini ta delež bistveno večji. Enako bi veljalo premisliti tudi pri štipendijah.
               Tudi štipendije so tiste, ki imajo dvojno, socialno in razvojno funkcijo. In seveda
               tisto, kar bi še posebej želela izpostaviti. Dejansko, samo socialni transferji
               revščine ne morejo odpravljati. Bistveno več bi morali storiti najprej na
               aktivacijskih politikah. To ni samo zaposlovanje, zaposlitev, lahko so tudi druge
               oblike aktivacije, izredno pomembna javna dela, ukrepi aktivne politike zaposlovanja
               in ne nazadnje tudi možnosti aktiviranja z vključevanjem v humanitarne organizacije,
               kajti to omogoča posamezniku, da pride tudi do višje denarne socialne pomoči. Na
               drugi strani pa ostane vključen, kar je zelo pomembno in tudi izboljšuje njegove
               možnosti za ponovno integracijo potem na trg dela.</p>
               <p>In naslednja stvar, ki je zelo pomembna. Vemo, saj to ni samo problem tukaj,
               Slovenija se sploh sooča s problemom integriranih politik. Revščina je rezultat več
               dejavnikov. Ne more vsaka služba delati nečesa zase, levica ne ve, kaj dela desnica.
               Dejstvo je, da bi morali pristopiti k integrirani socialni politiki. Ko je problem,
               lahko zlasti začnemo pri tistih, ki so najbolj ranljivi, torej enostarševskih
               družinah, na osnovi <q>"case managementa"</q>, da pogledamo, kaj vse je problematično z
               vidika izključevanja, in rešujemo integrirano in tudi na podlagi sinergijskih učinkov
               različnih služb. In ne nazadnje, v to bi veljalo v večji meri vključevati tudi
               nevladne organizacije, kajti ta sinergija je tista, ki nam bo pravzaprav pomagala, da
               bomo z enakimi ali pa nekoliko povečanimi sredstvi dosegli bistveno boljše učinke. To
               še posebej govorim danes zato, ker sem bila zjutraj na fokusni skupini, kjer smo se
               pogovarjali o tem položaju, gre za nadaljevanje raziskave, ki jo je naročilo
               ministrstvo, kjer so naši sogovorniki izrazito poudarjali to, da premalo sodelujejo.
               Če premalo sodelujejo, potem učinkov ne more biti.</p>
               <p>Naj končam s tem: otroci niso krivi za svojo revščino, njihova revščina je neposreden
               odraz tega, v kakšnih družinah živijo. In če jim ne omogočamo tega, da izidejo iz
               revščine, imamo tudi problem s krnitvijo njihovih življenjskih priložnosti. Rečeno je
               bilo, da štiri leta, štiri razvojna leta so izgubljena. S tem pa je to tragedija na
               individualni ravni, pa tudi na ravni družbe, ki je tako majhna, kot je Slovenija.
               Samo dva milijona nas je in pri teh dveh milijonih pač moramo poskrbeti, da bo
               izkoriščen ves razvojni potencial. Zapisali smo, ko smo ratificirali Konvencijo o
               otrokovih pravicah, otroci imajo prednost, <q>"children first"</q>! Tile podatki tega ne
               odražajo. Hvala.</p>
            </sp>
            <sp xml:id="SDT7-Skupna-2015-01-21.sp13">

               <speaker>PREDSEDNIK UROŠ PRIKL:</speaker>

               <p>Najlepša hvala, dr. Črnak Meglič.</p>
               <p>V nadaljevanju vprašam, ali želi besedo predstavnik  Državnega sveta? Gospod Požun, izvolite.</p>
            </sp>
            <sp xml:id="SDT7-Skupna-2015-01-21.sp14">

               <speaker>PETER POŽUN:</speaker>

               <p>Hvala, gospod predsedujoči, za besedo. Spoštovane poslanke, poslanci, gospa
               ministrica, gosti!</p>
               <p>Komisija Državnega sveta za socialno varstvo, delo in invalide se je seznanila obema
               poročiloma. Pravzaprav ugotavljamo, da iz poročila izhaja, da je Slovenija v krizi,
               ki nas je močno prizadela, poskušala zaščititi najbolj ranljive skupine s ciljnimi
               transferji, vendar pa nismo bili ravno najbolj uspešni pri srednjem sloju, pri
               tistih, ki so tik nad cenzusom, tiste smo potem najbolj spustili in predvsem vlagali
               v pasivno zaščito. Na tem področju je bilo premalo ukrepov na strani aktivnih ukrepov
               zmanjševanja revščine. Naj na začetku povem, da je bil poziv tega odbora oziroma
               odbora v prejšnji sestavi, ki je naložil vladi, da izvede takšno letno raziskavo, ena
               izmed pomembnejših potez, da imamo namreč na znanstveni osnovi oziroma z znanstveno
               analizo predstavljene podatke o stanju revščine, s posebnim poudarkom na otrocih in
               se lahko bolj konsekventno oziroma tudi bolj konkretno pogovarjamo o tem, kje smo in
               kaj lahko na tem področju naredimo. Ob obravnavi poročila Inštituta za socialno
               varstvo smo želeli poudariti tudi čedalje težji položaj starejših, zlasti tistih, ki
               so dolgotrajno brezposelni, ki so zaradi te svoje starosti prisiljeni izstopiti s
               trga dela oziroma jih trg dela več ne sprejme. Na drugi strani pa imamo veliko
               število mladih, ki so prisiljeni delati v raznih prekernih oblikah ali pa različnih
               s.p.-jih in podobnih oblikah, kjer se komaj držijo na meji, nad revščino ali pa so
               pod revščino, in posledično z njimi, ker so pogosto edini hranitelji, tudi njihovi
               bližnji in njihove družine. Ob tem je treba ugotoviti tudi, da bo za aktivno politiko
               zaposlovanja v letošnjem letu na razpolago manj sredstev, kot smo jih imeli lani, se
               pravi, še manj možnosti na aktivni strani delovanja. Seveda, dokler bomo striktno na
               tej točki, ki jo zahteva Evropska komisija, se pravi, da držimo 3% delež
               proračunskega primanjkljaja, bo zelo težko pričakovati, da bodo države uspele
               zagotavljati več sredstev, več načinov predvsem za področje blaginje otrok. Tako je
               potreben razmislek tudi v tej striktnosti.</p>
               <p>Člani komisije so opozorili tudi na položaj delavcev migrantov oziroma družin in
               otrok delavcev migrantov ali pa detaširanih delavcev, ki pogosto živijo v izjemno
               slabih socialnih položajih, pa jih mi včasih niti ne zaznamo. Tako kot je rekla dr.
               Črnak, bi bilo treba socialne transferje, ki so namenjeni otrokom, dejansko res
               zagotoviti, da se lahko uporabijo za otroke, skratka, da to res ne postanejo edini
               ali največji dohodek družine, kajti potem, žalibog, so ta sredstva porabljena v druge
               namene. Se pravi, da bi poskušali ta sredstva preko nekih subvencioniranih dejavnosti
               nameniti dejansko za otroke.</p>
               <p>Kot je bilo večkrat poudarjeno, tudi mi podpiramo to, da postane strategija razvoja
               oziroma strategija ravnanja proti revščini ter strategija zaščite otrok predmet vseh
               politik v tej državi. Se pravi, da se tega ne rešuje samo na Ministrstvu za delo,
               družino in socialne zadeve in ostala ministrstva malo asistirajo ali pa ne, ampak da
               se to dejansko vgradi v celotno strategijo. Seveda ob tem pogrešamo jasno strategijo
               razvoja slovenske družbe kot celote v prihodnje, kjer bi tudi to področje bilo
               naslovljeno.</p>
               <p>V svojih zaključkih smo se seznanili s temi poročili, pozdravili, da gremo v to smer,
               se pravi, objektivnega analiziranja in preučevanja. Obenem pa naslovili na Vlado
               Republike Slovenije poziv – in tu vas, spoštovani člani obeh odborov pozivam ali
               vabim, da ta naš poziv tudi podprete, in sicer, da Vlada vse te ugotovitve, predloge,
               analize vključi v pripravo sprememb zakonodaje in jih vključi v vse programe na
               področju javnih politik, kajti le tako bo tudi  to, kar boste vi danes razpravljali, o čemer boste
               govorili, res potem ugledalo luč sveta. Ker je to pač pomembno področje socialnega
               dogovarjanja, predlagamo tudi, da se Ekonomsko-socialni svet kot avtonomen organ v
               tej družbi seznani z vsebino tega poročila, kajti pogosto tam ravno soočanje
               delodajalcev in delojemalcev pozabi, da njihove odločitve potem močno vplivajo na to
               situacijo in socialno vprašanje ali vprašanje revščine.</p>
               <p>To je poročilo Državnega sveta, gospod predsedujoči. Hvala.</p>
            </sp>
            <sp xml:id="SDT7-Skupna-2015-01-21.sp15">

               <speaker>PREDSEDNIK UROŠ PRIKL:</speaker>

               <p>Najlepša hvala, gospod Požun.</p>
               <p>Besedo dajem predstavniku Ministrstva za izobraževanje, znanost in šport, gospodu
               Mohorčiču.</p>
            </sp>
            <sp xml:id="SDT7-Skupna-2015-01-21.sp16">

               <speaker>MAG. GREGOR MOHORČIČ:</speaker>

               <p>Najlepša hvala za besedo.</p>
               <p>Poročilo, ki je bilo predstavljeno, se dotika tudi predšolske vzgoje in osnovnega
               šolstva. Seveda se strinjamo, da z ukrepi, ki so trenutno tudi predmet rebalansa –
               upamo, da s temi ukrepi ne poslabšujemo še dodatno stanja, ki je bilo predstavljeno.
               In ministrstvo bo naredilo vse, da te ukrepe v taki meri omili, da ne bomo
               poslabševali stanja na področju predšolske vzgoje in predvsem osnovnega šolstva.</p>
               <p>Dotaknili ste se predvsem prehrane in vrtcev, lestvice. Ministrstvo pripravlja
               ukrepe, kjer bi določene stvari lahko tudi omilili, vendar o konkretnih ukrepih danes
               ne bi govoril. Mogoče samo toliko. Hvala.</p>
            </sp>
            <sp xml:id="SDT7-Skupna-2015-01-21.sp17">

               <speaker>PREDSEDNIK UROŠ PRIKL:</speaker>

               <p>Najlepša hvala.</p>
               <p>K besedi vabim gospo Nussdorfer, varuhinjo človekovih pravic. Izvolite.</p>
            </sp>
            <sp xml:id="SDT7-Skupna-2015-01-21.sp18">

               <speaker>VLASTA NUSSDORFER:</speaker>

               <p>Spoštovana predsednica in predsednik, ministrica, poslanke, poslanci in vsi vabljeni
               na današnjo sejo!</p>
               <p>Tudi sama bi izrazila zadovoljstvo, da je do te seje prišlo, predvsem ker vidim
               toliko znanih obrazov, vsi pa smo nekako na isti poti reševanja krize, ne le krize
               otrok, tudi krize odraslih v tej družbi.</p>
               <p>Kako na recesijo, beri revščino, gleda vsa leta varuh. Nedvomno ste tisti, ki ste
               seznanjeni z našimi letnimi poročili, že ugotovili, da so, žal, ta vsako leto
               debelejša. Lansko leto, ko je bilo poročilo dolgo kar 384 strani in je imelo 150
               priporočil, ki so bila vsa sprejeta, ste lahko ugotovili, da je zagotovo kriza
               prisotna na številnih področjih in terja takojšnjo odpravo nekaterih krivic.
               Vizionarstvo varuha sega že v leto 2008, kajti že takrat smo opozorili oziroma moji
               kolegi, ki so bili takrat, na to, da bo recesija zagotovo pomenila tudi revščino. Pri
               otrocih pa bi rada poudarila, da so vsi vezani na nekoga, ali na starše ali skrbnike,
               in jih nikakor ni moč obravnavati ločeno. To je izjemno pomembno, kajti otroci
               vidijo, slišijo, čutijo, celo pogosto majhni otroci veliko več, kot si predstavljamo
               mi, odrasli. Delijo torej usodo svojih nezaposlenih staršev, prekercev, revnih
               zaposlenih, iskalcev zaposlitve, bolnih, invalidov, kako je šele s tistimi, ki so
               sami otroci s posebnimi potrebami. Torej, če živijo v družinah, ki imajo neštete
               probleme, tudi sami to tako doživljajo, to se zagotovo globoko zareže vanje in vsaka
               kasnejša pomoč je lahko le pedopsihiatrična ali že psihiatrična. Zato se srečujemo
               tudi z depresijo otrok, kar je izredno zaskrbljujoče. Opozorila bi celo na otroški
               parlament, ki je bil v letu 2014 tako kot vedno tu, v hramu demokracije. In otroci so
               nam takrat, osnovnošolci, nastavili odraslim kar resno in pravzaprav zelo zgovorno
               zrcalo, v katerega se moramo pogledati. Če se še spomnite, so veliko vedeli o
               razmerah v družbi, taka je bila namreč tema. In njihovo sporočilo je bilo, da ni neke
               jasne vizije, da se bojijo za svojo prihodnost, da slišijo preveč slabih novic. In če
               se med mladimi govori, da ni perspektive razvoja, da se ne splača  vlagati v študij, ker ne boš dobil
               zaposlitve, je to zagotovo zelo slabo za našo prihodnost. Zato sem seveda vesela vseh
               teh priporočil, a zagotovo terjajo širše ukrepe v naši družbi, ki se dotikajo
               starejših. Kajti otroke ne moreš poslati na počitnice in reči, eno leto boš odsoten,
               ko se vrneš bo stvar drugačna. Otroci so tukaj, to doživljajo in gašenje požara.
               Zlati s strani nevladnih organizacij, dobrodelnih, humanitarnih je zagotovo
               dobrodošlo, lahko se vprašamo, kaj bi bilo brez tega, a zagotovo mora biti naša
               vizija, vizija družbe širša. Dotikati se mora tako stanovanjskega področja, ki ga
               varuh vsako leto obravnava v letnem poročilu, kajti streha nad glavo je osnovni
               pogoj, da preživiš, tako seveda nezaposlenosti, javnih del in zato se tudi varuh,
               varuhinja sama in s kolegi srečujem vsako leto, z ministrico velikokrat, doslej že
               trikrat in tudi s predstavniki številnih nevladnih organizacij, zato da vidimo, kje
               smo in me pravzaprav vse te ugotovitve ne presenečajo, ker vem, da smo tukaj in da
               nam nekako že zvoni tistih, kot rečemo 5 do 12-ih. Vesela sem, kot rečeno, da nas je
               toliko in navsezadnje bodo tudi varuhova priporočila preko vseh teh pametnih,
               iskrenih nasvetov, nevladnega sektorja še kako dobrodošla, da boste predvsem vi, ki
               lahko o tem odločate, to slišali in predvsem udejanjili, za dobrobit otrok in seveda
               tudi tistih, ki so za njihov razvoj najbolj odgovorni, to je njihovih staršev, potem
               pa si sledijo skrbniki, šola in seveda tudi vsi mi odrasli, čeprav imamo lahko
               nekateri že odrasle otroke in ravno tako so odgovorni zanje tudi tisti, ki sami
               bijejo plat zvona, to so najstarejši, ki pa na žalost morajo včasih spet preživljati
               svoje odrasle otroke. Hvala lepa.</p>
            </sp>
            <sp xml:id="SDT7-Skupna-2015-01-21.sp19">

               <speaker>PREDSEDNIK UROŠ PRIKL:</speaker>

               <p>Najlepša hvala gospa Nusdorfer. Moram odkrito povedati, tudi mene veseli ambient,
               torej toliko predstavnikov različnih vladnih in nevladnih institucij in jaz v tem
               vidim optimizem ali pa garant, če hočete, da vendarle bomo ta voz premaknili. V
               nadaljevanju bi želel vas pozvati od vseh povabljenih, če želi kdo še razpravljati,
               da se prijavite k besedi, pa ker vas seveda vse osebno ne poznam, bi vas za potrebe
               zapisnika prosil, če se lahko predstavite in katero inštitucijo predstavljate.
               Prosim, gospa Brunskole. Izvolite.</p>
            </sp>
            <sp xml:id="SDT7-Skupna-2015-01-21.sp20">

               <speaker>RENATA BRUNSKOLE:</speaker>

               <p>Hvala lepa. Prav lepo pozdravljeni. Sem Renata Brunskole, generalna sekretarka
               Rdečega križa Slovenije. Spoštovani gospod predsednik, gospa predsednica, poslanke in
               poslanci. Gospa ministrica, gospa varuhinja človekovih pravic, vsi tukaj prisotni,
               lepo pozdravljeni še enkrat. V Rdečem križu Slovenije, kot največji humanitarni
               organizaciji v Sloveniji, katera je zavezana zakonu o Rdečem križu Slovenije v
               največji možni meri izvajamo poslanstvo pomagati pomoči potrebnim. In med njimi je
               veliko število otrok oziroma družin, ki so na robu preživetja in se soočajo s
               socialno ogroženostjo, to je revščino. V letu 2013 je pomoč v obliki hrane s strani
               Rdečega križa Slovenije prejelo 156 tisoč 442 socialno ogroženih posameznikov, med
               tem, ko se število prosilcev pomoči v letu 2014 ni zmanjšalo, temveč je preseglo
               število na število 160 tisoč prejemnikov. Od začetka recesije leta 2008 pa do
               preteklega leta 2014 se je število prejemnikov materialne pomoči s strani Rdečega
               križa Slovenije povečalo za 51 tisoč 11 oseb in tako smo v letu 2014 imeli nekaj več
               kot 160 tisoč prejemnikov pomoči. V letu 2014 smo tudi razdelili več kot 2 tisoč ton
               hrane in od tega smo razdelili 600 ton hrane, ki smo jo prejeli v skladu s sklepom
               Vlade Republike Slovenije iz Zavoda Republike Slovenije za blagovne rezerve.
               Razdelili smo tudi 515 ton lokalno pridelanega svežega sadja in 10 ton zelenjave, ki
               jih je Rdeči križ Slovenije prejel na osnovi sodelovanja z Ministrstvom za
               kmetijstvo, gozdarstvo in prehrano ter lokalnimi pridelovalci, zaradi ruskega
               embarga.  In v decembru
               leta 2014, torej lani smo prejeli 1055 ton hrane v logistične centre Rdečega križa
               Slovenije, katero smo prejeli v okviru sklada za evropsko pomoč najbolj ogroženim,
               projekt pa v Sloveniji vodi Ministrstvo za delo, družino, socialne zadeve in enake
               možnosti. Posebno pozornost namenjamo otrokom iz socialno ogroženih družin. In naj
               podam nekaj konkretnih podatkov. V letu 2014 je Rdeči križ Slovenije omogočil
               brezplačna letovanja socialno ogroženim osebam, o teh je bilo 1359 socialno ogroženih
               otrok in 248 starejših, ki so ravno tako socialno ogrožene osebe. Peljali smo jih v
               okviru akcije, ki smo jo vodili <q>"peljimo jih na morje"</q>. In seveda s pomočjo
               donatorjev. Z akcijo Drobtinica je Rdeči križ Slovenije v letu 2014 zbral 80 tisoč
               evrov in s tem omogočil kar 33 tisoč toplih obrokov učencem v osnovnih šolah. 5656-im
               otrokom iz socialno ogroženih družin pa smo pomagali pri nakupu šolskih potrebščin in
               v ta namen je Rdeči križ Slovenije v sodelovanju z območnimi združenji Rdečega križa
               namenil sredstva v višini skoraj 150 tisoč evrov. In polovico teh sredstev je Rdečemu
               križu Slovenije bilo zagotovljeno iz sredstev tedna Rdečega križa. Poleg že omenjenih
               kategorij socialno ogroženih oziroma revnih se tudi v Rdečem križu Slovenije
               srečujemo s kategorijo revnih, zaposlenih, kot je pred menoj že omenila gospa
               varuhinja človekovih pravic, gospa Nusdorferjeva, torej tistih, ki so zaposleni,
               vendar njihovi dohodki ne zadoščajo za njihovo preživetje oziroma za preživetje
               njihovih družin. Tudi v Rdečem križu Slovenije zelo pozdravljamo današnjo sejo in se
               strinjamo s tem, da je potrebno nadaljevati v smeri tako na strani pristojnih
               ministrstev, da bi nekako se stopnja brezposelnosti v Republiki Sloveniji zmanjšala
               in da bi posledično tudi prišli do tega, da bi bilo manj socialno ogroženih ljudi, s
               tem tudi otrok v Republiki Sloveniji.</p>
            </sp>
            <sp xml:id="SDT7-Skupna-2015-01-21.sp21">

               <speaker>PREDSEDNIK UROŠ PRIKL:</speaker>

               <p>Najlepša hvala gospa Brunskole. Želi kdo od gostov še besedo? Izvolite, prosim.</p>
            </sp>
            <sp xml:id="SDT7-Skupna-2015-01-21.sp22">

               <speaker>TEREZA NOVAK:</speaker>

               <p>Moje ime je Tereza Novak, prihajam iz Slovenske filantropije, predstavljam pa danes
               tudi nacionalni forum humanitarnih organizacij Slovenije in bi rada samo predstavila
               anketo, ki smo jo naredili že drugo zapovrstjo med humanitarnimi organizacijami, ki
               zajema vse, praktično vse večje humanitarne organizacije v Sloveniji. Mi smo že v
               lanskem letu predstavili številko, ki je bila zelo visoka, pa zelo prečiščena
               uporabnikov humanitarnih organizacij, v letu 2003 in 2012 je bilo to okoli 744 tisoč
               oseb, ki je vsaj enkrat potrebovalo pomoč humanitarne organizacije. V letu 2013 se je
               minimalno zmanjšala, jih je še vedno 739, gre za oceno, ampak oceno dejansko
               zabeleženih uporabnikov, bistveno zmanjšanih zato, ker humanitarne organizacije tudi
               sodelujemo in so lahko eni tudi uporabniki dveh humanitarnih organizacij. V teh dveh
               letih ni nekih velikih premikov, humanitarne organizacije ugotavljajo, da so
               uporabniki, ki prihajajo potrebni širše podpore, potrebujejo več informacij, njihovi
               problemi so bolj kompleksni, dodajajo se duševne stiske, to so tista opažanja, ki jih
               humanitarne organizacije so zabeležile od leta 2012 pa 2013, zajeli pa smo tudi del
               leta 2014, skratka, ni kakšnih bistvenih premikov. Samo štiri organizacije od vseh,
               ki so sodelovale v anketi, poročajo, da so njihovi uporabniki, da se je stanje
               dejansko izboljšalo, vse ostale poročajo, da je stanje bolj  težavnejše za te ljudi. Mogoče bi
               predstavila še kar se mi zdi pomembno, da se ve kaj uporabniki, ki prihajajo do
               humanitarnih organizacij, ki so verjetno že prejemniki kakšne pomoči, najbolj
               potrebujejo, to je strokovna pomoč in tudi siceršnja pomoč, da se znajdejo v tem
               sistemu, ker je verjetno, govori o tem, da je sistem kompliciran tako socialni
               prejemki oziroma dostop do socialnih prejemkov kot pravna pomoč, ker je tudi ena od
               bistvenih stvari, ki jo iščejo pri humanitarnih organizacijah. Prva naslednja stvar,
               ki jo potrebujejo, je finančna pomoč. Gre res za finančne stiske teh uporabnikov,
               šele na petem mestu je na primer hrana. Prej je tudi pomoč siceršnja, prostovoljcev
               ali karkoli, in potem na koncu mogoče materialne potrebščine, ki so zelo v majhnem
               procentu, manj kot 10% vseh teh je dejansko potrebno tudi v kakšnih drugih
               materialnih pomoči.</p>
               <p>Mi ugotavljamo, da je zelo veliko dela dejansko tudi zato, ker se sistem, ker ta
               država ne funkcionira kot nek homogen sistem, ampak pravzaprav je tako kot je nekdo
               že omenil, da leva roka ne ve kaj dela desna in v tem sistemu se ljudje, ki se ne
               znajdejo, res težko obrnejo in poiščejo kakšno pomoč. Tako da, bi bilo resnično treba
               to kar je že, mislim da tudi raziskava, ki sta jo gospe prej predstavili, nakazala da
               bi bilo treba tukaj resen razmislek narediti kako, kakšne ukrepe sprejeti, da bi se
               stvar spremenila, ker vse kar delamo trenutno izgleda samo kot neko blaženje stisk,
               kar pa sigurno ni zadosti. Jaz bi mogoče zato, ker prihajam iz slovenske filantropije
               tudi rekla nekaj na temo aktivacije. Opažamo, da je zdaj ogromna, mislim velika
               populacija ljudi, ki so mladi ali pa niso niti več toliko mladi, ki so doma brez dela
               in v bistvu so zelo neaktivni. Ne zaradi tega, ker ne bi želeli biti aktivni, ampak
               zaradi tega, ker se to vse skupaj malo predolgo vleče in v bistvu ne vedo več kako
               biti aktivni in mislimo, da je treba res začeti pri otrocih, da smo tukaj en velik,
               dolga leta stvari kot so aktivnost, prostovoljstvo in take stvari prepuščali sami
               sebi, ampak da je treba tukaj malo bolj strateško pristopati mogoče tudi kar se tiče
               šol, da bi bilo to tudi v vzgojnih načrtih. Moram reči, da smo že večkrat sedaj
               probali stopiti v stik z Ministrstvom za šolstvo, pa se ne zgodi kakšen odgovor kjer
               bi lahko spet naslovili to, da je verjetno potrebno tukaj kaj narediti. Sedaj
               govorimo o otrocih zato, ker je danes tema bolj otroci, ampak to velja isto za
               odrasle ljudi. Tako da tukaj je to, kar je rekla dr. Černakova, bi bilo zelo
               pomembno, da se bolj vključujejo nevladne organizacije, ki lahko potem tudi pomagajo
               pri mobilizaciji teh ljudi.</p>
               <p>Hvala.</p>
            </sp>
            <sp xml:id="SDT7-Skupna-2015-01-21.sp23">

               <speaker>PREDSEDNIK UROŠ PRIKL:</speaker>

               <p>Najlepša hvala gospa Novak.</p>
               <p>Želi še kdo? Izvolite.</p>
            </sp>
            <sp xml:id="SDT7-Skupna-2015-01-21.sp24">

               <speaker>TEJA JARC:</speaker>

               <p>Najlepša hvala. Teja Jarc, Sindikat mladi plus zveza svobodnih sindikatov.</p>
               <p>Slovenija se je v bistvu leta 2012 že tretje leto zapore oddaljila od zastavljenih
               ciljev EU 2020 na področju revščine in socialne izključenosti. Ministrstvo za delo,
               družino, socialne zadeve in zdaj enake možnosti je sicer julija 2009 predstavilo
               izračun minimalnih življenjskih stroškov, torej potrebnega osnovnega zneska
               minimalnega osebnega dohodka za eno odraslo osebo, s preračunom vrednosti življenjske
               košarice na celotne stroške, ki je pokazal na znesek 562,07 evra. Danes, torej pet
               let kasneje, je zakonsko določen osnovni znesek minimalnega dohodka 265,22 evrov.
               Torej manj kot polovica tega zneska. Na Zvezi svobodnih sindikatov Slovenije se je
               torej že večkrat pozvalo Vlado Republike Slovenije, naj se na novo izračuna
               minimalnih življenjskih stroškov in to upošteva tudi pri izračunu osnovnega zneska
               minimalnega osebnega dohodka, pri čemer se odmrzne vezavo le tega na gospodarsko
               rast, kakor je sedaj določeno v socialni zakonodaji. Temu so v bistvu pritrdili tudi
               avtorji raziskave o učinkih nove socialne zakonodaje in torej prelagali izdelavo nove
               ocene minimalnih življenjih stroškov v Sloveniji ter torej prilagoditev osnovnega
               zneska minimalnega dohodka novim izračunom ali pa dvig osnovnega zneska minimalnega
               dohodka vsaj na višino izračunanih mest minimalnih življenjskih stroškov  za leto 2009, ki pa je
               znašal 365,08 evrov. Zato v bistvu vztrajamo na tej zahtevi, da se na novo izračuna
               višina, in da se torej odmrzne vezavo le tega na gospodarsko rast kakor je sedaj
               določeno. Posebej pa bi radi izpostavili tudi položaj, ki so tudi na pragu tveganja
               revščine, če ne že na drugi strani tega praga in sicer samozaposleni in pa zaposleni
               revni. Število samozaposlenih se je v letu 2013 povečalo za 8 tisoč 890 ali za 5,1
               odstotne točke. Prav tako se je stopnja tveganja revščine med samozaposlenimi med
               letom 2007 in 2013 dvignila iz 16,3 na kar 27,9 odstotnih točk. Prav tako v bistvu,
               kot že prej rečeno, so problem, ki so bili tudi že omenjeni, zaposleni revni. Stopnja
               tveganja revščine med zaposlenimi se je med leto 2007 in 2013 povečala iz 3,5 na 4,6
               odstotnih točk. Stopnja tveganja revščine med polno zaposlenimi v 2007 in 2013 iz 4
               na kar 5,8 odstotnih točk in pa kar je potrebno izpostaviti tudi v bistvu kot posebno
               ranljivo skupino predvsem prekerni delavci. Torej tisti, ki nimajo nekih varnih
               zaposlitev, ki se v bistvu iz dneva v dan lahko soočajo z odpovedjo dela, ki so v
               bistvu podvrženi vsem tem nekim atipičnim oblikam zaposlitve in med to skupino
               spadajo v veliki meri tudi mladi. mladi poleg tega, da smo prisiljeni v določenih
               primerih delati zastonj preko volonterskih pripravništev, smo torej tudi tisti, ki
               smo največkrat, ki največkrat delamo preko avtorske pogodbe, podjemne ali pa celo
               prisilne espezacije. Tako, da mi smilimo, da bi ureditev na področju trga dela, kjer
               bi lahko ljudje delali preko nekih dostojnih in varnih zaposlitev, seveda lahko
               pozitivno vplivala tudi na tveganje revščine oziroma na tveganje socialne
               izključenosti in seveda s tem imeli pozitiven vpliv tudi na otroke.</p>
               <p>Hvala.</p>
            </sp>
            <sp xml:id="SDT7-Skupna-2015-01-21.sp25">

               <speaker>PREDSEDNIK UROŠ PRIKL:</speaker>

               <p>Najlepša hvala.</p>
               <p>Želi kdo še besedo od vabljenih? Izvolite.</p>
            </sp>
            <sp xml:id="SDT7-Skupna-2015-01-21.sp26">

               <speaker>ALENKA KAJZER:</speaker>

               <p>Alenka Kajzer, Urad za makroekonomske analize.</p>
               <p>Jaz bi samo izpostavila še dva problema, ki se mi zdi, da danes nista bila dovolj, da
               se je v tem obdobju in tudi vplivata močno na socialni položaj otrok v tej družbi. In
               sicer govorili smo sicer o brezposelnosti, o povečanju to, da se je pa stopnja
               tveganja revščine med brezposelnimi in samozaposlenimi skoraj podvojila, pa mislim,
               da je tudi dejstvo, ki kaže na to, da socialni položaj v tej družbi ne more biti samo
               stvar Ministrstva za delo, ampak mora biti stvar širših politik, hkrati pa mislim, da
               je pomembno, da se <q>"Ex-Ante"</q> evalvirajo učinki, in da ne potem, ko so že sprejeti,
               ugotavljamo kakšne so posledice kot jih sedaj ugotavljamo na dohodkih iz leta 2012,
               ki so nam močno povečali revščino, ki jo statistika kaže kot leto 2013.</p>
               <p>Hvala.</p>
            </sp>
            <sp xml:id="SDT7-Skupna-2015-01-21.sp27">

               <speaker>PREDSEDNIK UROŠ PRIKL:</speaker>

               <p>Najlepša hvala gospa Kajzer.</p>
               <p>Želi še kdo besedo? Če ne, potem bi jaz predlaga<gap n="…"/> Še, še. Gospa Ogulin. Izvolite.</p>
            </sp>
            <sp xml:id="SDT7-Skupna-2015-01-21.sp28">

               <speaker>GOSPA OGULIN:</speaker>

               <p>Nisem se pripravljala na ekonomsko propagando. Nisem seštevala koliko otrok smo
               rešili lansko leto, nisem seštevala kolikim družinam smo pomagali. Sem pa preprosto
               seštela, da smo imeli tri tiskovne konference na katerih smo zelo opozarjali na vse
               to kar danes poslušamo. Da smo preko projekta Botrstvo, naslovili na ve vas,
               spoštovani poslanci, oprostite, da nisem vseh vas pozdravila, vas itak spoštujem in
               pozdravljam in verjamem, da bodo vsi ukrepi, ki jih znova poudarjamo, uresničeni čim
               prej.</p>
               <p>Skratka, naslavljali smo, kaj je pravzaprav potrebno narediti, da se ne bi ponovile
               zgodbe, ki se nam ponavljajo. Bom povedala kar zadnjo, ker sem zato tudi se mi zdi
               malo zamudila sejo. Ko je prišla mamica, onkološko bolna, z dvema otrokoma posebnih
               potreb, pa so ji danes po mesecu dni, ker ni mogla plačati elektrike, mi pa še nismo
               imeli finančnih sredstev, odklopili elektriko in je pred nami jokala, da bo naredila
               samomor. Jaz mislim, da bi se bilo dobro vsem nam, vsem vam, ki sedite v Državnem
               zboru ali pa med poslanci ali pa kakorkoli vživljati v stiske teh ljudi. Mi smo
               dnevno soočeni z otroki. Naša sporočila oziroma sporočila otrok dobesedno ne moremo
               več prenašati kakorkoli in komurkoli v reševanje. Zakaj? Zato, ker vam pošteno povem,
               da že vsak peti, šesti otrok vsaj enkrat v svojem ranem življenju razmišlja o
               samomoru, dragi moji. Vi natanko veste kaj se dogaja v tej deželi.  Vi veste kako se samomorilnost med
               odraslimi krepi. Vi natanko veste v kakšnih ali pa ne veste v kakšnih stiskah živijo
               starši ko otrokom ne morejo dati hrane, ne morejo biti z njimi na toplem, se
               pogovarjamo pa z njimi o problemih, ki jih otroci ne morejo ponotranjiti in jih niso
               sposobni reševati skupaj s starši. To je naš vsakdan. In mi že res nekaj let kličemo
               k spremembam. Nas je sprejela, hvala lepa ministrici za delo, družino in socialne
               zadeve, tudi sama si je prišla ogledati v kakšnih pogojih delujemo in pomagamo
               družinam cele Slovenije, da ne govorim otrokom. Ampak ali me razumete? Vse to o čemer
               mi zdaj govorimo bi morali že teči, ker preprosto vam povem, da Slovenija, če ne
               boste ukrepov sprejeli čisto takoj, tiste, ki smo jih že zdavnaj naslavljali in
               tiste, ki jih sprejemamo oziroma želimo, da jih uresničujete danes, ne veste kaj na
               čaka v prihodnosti. Imamo strokovne službe, organiziramo se, reorganiziramo se iz
               dneva v dan, z nami so psihiatri, psihologi, z nami so pravniki, z nami so vsi tisti,
               ki ljudem tega družbenega dna, pa so to kultivirani ljudje, pomagajo dobesedno
               razmišljati za nekaj ur naprej o tem življenju. Ne veste s kakšnimi stvarmi, s
               kakšnimi zgodbami se soočamo neposredno. Sem predsednica Zveze prijateljev mladine
               Ljubljana Moste-Polje, sem predsednica Komisije za humanitarna vprašanja ampak sem
               dnevno in tudi ponoči soočena z zgodbami o katerih vam govorim. Tukaj en gre več za
               črko na papirju. Tukaj gre preprosto za akcijo. In če razumete ljudi, niso sami
               krivi, da so v takem stanju, kot so ampak če jih hočemo razumeti, če jim hočemo
               pomagati, potem ni prav, da zdaj govorimo o tem kaj bomo ampak zdaj bi morali
               govoriti o tem kaj še dodatno bomo ob tem, kar smo že povedali, da moramo. Govorimo o
               javnih delavcih. Poglejte, k nam prihajajo mame, družine po hrano vsak dan. Vi najbrž
               veste kako ponižujoče je priti po hrano za svojega otroka in zase in najbrž tudi
               veste kakšen je paket, ki ga dobi družina za svojega otroka, Rdeči križ, Karitas,
               Zveza prijateljev mladine. Imamo mogoče to srečo, da nismo državno subvencionirani in
               ne dobivamo iz državnih rezerv hrane ampak se neposredno obračamo na donatorje.
               Zakaj? Zato, da nam dajo otroško hrano, za to da nam dajejo hrano, ki jo otroci, ki
               imajo težave s presnovo lahko zaužijejo, ker prihajajo k nam taki, napihnjeni, da ne
               govorim. Mi govorimo, da otroci nimajo hrane, ne govorimo pa o tem, da nimamo zdrave
               prehrane. Mi govorimo o tem, da otroci nimajo v šoli toplega otroka. Ali vi veste, da
               ga nimajo tudi doma? Ga nimajo od kod imeti. Ali vi veste, da je vse več avtohtonih,
               ne me narobe razumeti, zelo pomagamo tudi migrantskim delavcem ampak avtohtoni
               Slovenci imajo revščino še vedno za največji tabu in sram. Izčrpali so vse družinske
               rezerve, prišli so samo do nas, niso prišli do centra za socialno delo, ker jih je
               sram. Me razumete? Otroke učijo v šoli ne govoriti nimamo, ker ne smemo tega
               govoriti, da nimamo ampak preprosto nimamo. In vi ne veste s kakšnimi stiskami se v
               današnji Sloveniji družine z otroki soočajo. In otroci so dobesedno žrtve tega
               sistema. In jaz ne govorim o štirih letih, kot smo skupaj ugotovili, kaj smo
               zamudili, jaz govorim o štirinajstih, jaz govorim o dveh generacijah ali več, ker se
               dnevno srečujem z njimi in ker dnevno omogočamo preživetje samo od danes do jutri ali
               za en mesec naprej. Ja, ne bom več govorila, saj vem, da sem preveč ampak hočem vam
               povedati, ni samo Ministrstvo za delo, družino in socialne zadeve že zdavnaj ne več.
               Naredijo kar lahko z razpoložljivostmi sredstvi kar lahko. Neposredno s centri za
               socialno delo se soočamo, dnevno pogovarjamo, rešujemo skupaj kar se rešiti da ampak
               stvari so in zgodba je ušla iz rok politike, da je revščine izbira države, še enkrat
               povem. In naj bo izbira države tudi reševanje, vsaj slovenskih otrok. Javna dela. Mi
               smo imeli zdaj javne delavce. Seveda jih nimamo več v tem letu. Prostovoljno delo,
               sramota. Hodijo starši prositi za prostovoljno delo. Zakaj?  Zato, da bodo dobili 30 evrov več
               socialnega prispevka. Sramota, ljubi moji. Oni dobijo 260 evrov, zdaj bodo dobili 30
               evrov več. Ali me razumete? Za to bo hodila, tudi če ima doma bolnega otroka. Ona bo
               hodila zato ali pa želela potrdilo, da bo imela 30 evrov več. To je ena položnica.
               Ali kdaj kdo razmišlja o tem? Jaz vam polagam na srce. Razumite slovensko družbo, ki
               je ta trenutek pod pragom revščine, v breznu revščine, v brezizhodnem položaju.
               Razumite slovenske otroke, ki ne morejo več sanjati drugega kot to, da se bodo
               zbudili v topla stanovanja. Ali je to Slovenija danes? Jaz sem jo preživela mnogo
               let, ampak kaj takega, kot doživljam vsak dan, v tem času, ne bi mogla niti sanjati.
               Hvala lepa.</p>
            </sp>
            <sp xml:id="SDT7-Skupna-2015-01-21.sp29">

               <speaker>PREDSEDNIK UROŠ PRIKL:</speaker>

               <p>Najlepša hvala gospa Ogulin. Če ne, potem predlagam, da gospa ministrica malo povzame
               oziroma na odprta vprašanja, ki so bila izpostavljena, poskuša odgovoriti. V
               nadaljevanju pa bomo odprli razpravo, kjer vabim poslance in poslanke, da se
               prijavijo in bi prosil morda, če so že kakšni predlogi, da jih popišemo.</p>
               <p>Gospa ministrica, izvolite.</p>
            </sp>
            <sp xml:id="SDT7-Skupna-2015-01-21.sp30">

               <speaker>DR. ANJA KOPAČ MRAK:</speaker>

               <p>Hvala lepa za besedo spoštovani predsednik.</p>
               <p>Glede na vse povedano, karkoli bom rekla, seveda ne more odtehtati izrečenih besed,
               izrečenega odražanja stisk in vsekakor bi kot v tem trenutku odgovorna za verjetno
               resor, ki ga večina jemlje za tistega ključnega, da lahko blaži stiske. Vsaka od teh
               zgodb, vsako tako stvar je stvar občutka odgovornosti za te otroke, stisko teh
               družin. Poskušala se bom vseeno, ker ste me, gospa Ogulin, tako kot me vedno,
               dotaknile, težko zberem misli ampak vseeno poskušala malce neke distance do teh zgodb
               in poskušala nekega sistemskega pristopa do reševanja tega problema, ki je vsekakor
               sistemski, je pa na drugi strani tak, da ga najbolj občutijo ljudje, posamezniki in
               je treba imeti v mislih oba nivoja. Torej sistemsko reševanje in hkrati seveda zgodbe
               vseh teh ljudi, ki ko se soočajo seveda razlage zakaj, kako ta zakon, gospodarska
               stiska, kriza ali karkoli ne odtehta prav v ničemer.</p>
               <p>Bom morda začela s tega sistemskega vidika, da tako kot je bilo izpostavljeno tudi v
               analizi, da socialna politika je politika prerazporejanja ustvarjenega. Torej s
               padcem BDP-ja, ki smo ga v času krize, na žalost smo bili država, ki smo to najbolj
               občutili, je seveda bilo delitev možnega bistveno manjša, kot pred tem. Je pa tukaj
               več kot legitimno vprašanje ali smo denar, ki smo ga imeli, ki smo ga imeli manj na
               voljo, razdelili dovolj učinkovito. Podatki, ki so bili danes pokazani kažejo, da smo
               z vidika učinkovitosti transferjev slabši, kot smo bili pred tem, a vendar še vedno
               smo, ko pogledate države Evropske unije, v več kot zgornji polovici držav po
               učinkovitosti socialnih transferjev. To so dejstva ampak ta dejstva ljudem, ki
               živijo, ki se soočajo z revščino, ne pomenijo prav nič dosti.</p>
               <p>To je pomembno zaradi tega, ker je odgovor, da lahko učinkovito rešujemo zagate
               revščine, predvsem z gospodarsko rastjo, z večjim bruto domačih proizvodom in pa
               višjo stopnjo zaposlenosti. Leto 2014, ki se je končalo in začenjamo 2015, je bilo
               prvo leto po dolgem času, da imamo boljše podatke tako glede gospodarske rasti,
               število delovnih aktivnih se nam je prvič po dolgem času povečala in tudi stopnja
               brezposelnosti upada. Še zdaleč od tega, da bi lahko rekli, da smo lahko zadovoljni,
               da je karkoli ampak vsaj lahko rečemo, da ne tonemo več. Je pa seveda, ko govorimo o
               rasti  BDP-ja in
               gospodarski rasti bo potrebno takoj poudariti to, da ni sama po sebi dovolj, da
               predvsem pomeni tudi kako bo, za kakšna delovna mesta bo ta gospodarska rast, ali
               bomo govorili o kakovostnih delovnih mestih ali bomo govorili o prekernih delovnih
               mestih kot je gospa Teja Jarc izpostavila. Kriza nam je močno povečala delež ljudi,
               ki so brezposelni, po drugi strani pa tisti, ki so zaposleni so v negotovih oblikah
               in predvsem se nam je ta prikrita ali izsiljena <stage>/ nerazumljivo/</stage> kažejo tudi podatki o
               stopnji tveganja revščina zelo očitno to sliko. Sama zakonska materija to jasno
               prepoveduje, vendar možnost učinkovitega nadzora nad tako širokimi družbenimi pojavi
               so se sedaj izkazali, da nismo imeli dovolj učinkovitih nadzornih mehanizmov in tudi
               če želite dovolj številčne inšpekcije, da bi lahko vse to nadzirala. Nekdo, ki je
               prikrit v s.p.-ju, če ima elemente delovnega razmerja je to proti zakonito. Ampak
               vseeno, to so širši družbeni problemi in na žalost Slovenija ni edina. Če bi
               pogledali podatke drugih evropskih držav bi bili podobni, tako da gre tukaj za
               fleksibilnost, fleksibilizacijo in ta kontekst, v katerem se je kot širša ne samo
               slovenska družba nahajamo. Tudi podatki, ki jih je Unicef izpostavil o številki
               revnih otrok v EU med razvitimi državami so verjetno lahko zelo presenetljivi in
               zaskrbljujoči.</p>
               <p>Ministrstvo je v letu 2013, marca 2013 smo dobili na mizo prvo analizo instituta
               glede vplivov socialne zakonodaje in ZUJF-a na materialni položaj družin. Verjetno se
               še spomnite, da je bilo v novembru 2013 ta državni zbor sprejel nujne popravke
               socialne zakonodaje, ki so stopili v veljavo januarja 2014 in septembra 2014, s
               katerimi smo želeli predvsem omiliti tam, kjer so se kazali že takrat največji
               problemi pri enostarševskih družinah, upoštevanju otroškega dodatka, pri starejših in
               zaznambi nepremičnin. Pri prostem poudarku večje možnosti, da centri za socialno delo
               odločajo po prostem poudarku, skratka, določene spremembe so bile že sprejete, ki jih
               ti podatki, ki so bili danes predstavljeni še ne vključujejo. Jaz si ne delam utvar,
               toliko poznam strokovno to področje, da vem, da slika ne bi bila bistveno drugačna je
               pa za nekatere vseeno ta sprememba pomenila izboljšanje. Če pogledate samo število
               prejemnikov denarno socialnih pomoči od lanskega leta – oktober, november, december
               in ne glede na to, da imamo v osnovi boljšo situacijo je v državi bilo 6 tisoč več v
               povprečju prejemnikov denarno socialne pomoči. Mi smo samo v štirih mesecih lanskega
               leta namenili 24 milijonov evrov več za te izdatke, to so neposredni učinki sprememb
               socialne zakonodaje. Si pa ne delamo utvare, da bi lahko bistveno spremenili
               situacijo, ki je bila danes predstavljena s tem.</p>
               <p>Pomembno je morda tudi to, da se zavedamo, da je reorganizacija centrov za socialno
               delo nujna. Prav iz vidika, da postanejo centri za socialno delo zopet tisti, ki so
               lahko na terenu, socialni delavci, ki lahko rešujejo težave nam kjer so s socialnim
               delom, ne samo z transferji torej s temi pasivnimi ukrepi in predvsem, da centri za
               socialno delo postanejo ključna koordinacija v lokalnem okolju torej stična točka, ki
               povezuje tudi programe nevladnih organizacij in drugih, ki tudi o tem kar je bilo
               povedano predstavljajo pomembno dopolnitev uradnih institucij. Tukaj je pomembno, da
               mi s programi kjer morate vedeti, da ne damo dovolj, damo pa vseeno tam na letni
               ravni 13, 14 milijonov evrov za izvajanje programov socialnega varstva. Te programi
               so se razvili v preteklem, mi imamo večletne in enoletne programe. Ta sredstva vsako
               leto  poskušamo v bitki
               proračunskih sredstev zagotoviti, zaradi tega, da zagotavljamo kontinuirano izvajanje
               teh programov. Je pa nujno tudi zakonska sprememba, da se te programe bolj sistemsko
               umesti v politiko socialnega varstva. To je v letošnjem letu predvideno. Torej, da
               reorganizacija centrov za socialno delo kot ključnih institucij na lokalnem nivoju,
               ki koordinirajo, ko posameznik pride s problemom, da ga lahko usmeri tudi, če ne
               rešuje do organizacije nevladne ali dela civilne družbe, ki ima program za to in ki
               nudi pomoč za specifično težavo in predvsem, da centri za socialno delo postanejo res
               te povezovalci v lokalnem okolju. To je ključna naša skupna naloga s strani
               ministrstva s strani, da bo to delegirano, da se to ne bo zgodilo morajo vsi akterji
               prepoznati pomen te spremembe delovanja, da jo lahko tudi dovolj dobro izvedemo. Tudi
               nadaljnje spremembe socialne zakonodaje so predvidene, upoštevane bodo te pripombe.
               Kot je bilo že omenjeno se razmišlja o tem, da bi absolutno poenostavili, bi šli v
               smeri enoletnih pravic, ki bi se izdelani informativni izračuni, kjer bi se
               posameznike na podlagi dohodninskih razredov uvrstili in potem bi na podlagi tega
               dobili različne socialne transferje tukaj vsekakor poenostavitve. Tudi na področju
               starejših v koalicijski pogodbi smo tudi nekaj od teh ključnih sprememb zapisali in
               bomo v naslednjih leti to naredili.</p>
               <p>Pomembno za razvoj našega področja so evropska sredstva. Mi v naslednji finančni
               perspektivi torej novi finančni perspektivi imamo prvič. Ministrstvo pred tem ni
               imelo, je imelo samo za ukrepe aktivne politike zaposlovanja in sedaj prvič imamo 112
               milijonov evrov na področju socialne politike torej te ožje politike, kjer bo
               prioriteta socialna aktivacija. Velikokrat je bilo danes izpostavljeno, da transfer,
               dolgotrajnost tega transferja, ki se kaže vedno bolj, da imamo dolgotrajne prejemnike
               denarno socialnih pomoči. Mi s tem kreiramo kulture revščine niso pravi odgovor
               oziroma niso dovoljenji odgovor na situacijo v kateri smo tudi celotna Evropa tako,
               da so nujno programi socialne aktivacije. Znotraj te nove finančne perspektive so
               predvidena sredstva prav za to in celotni sistem tudi reorganizacija centrov za
               socialno delo je iz tega vidika zelo pomembna.</p>
               <p>Tudi kar se tiče vključevanja prejemnikov denarno socialne pomoči razmišljamo o tem,
               da bi omogočili prejemnikov denarne socialne pomoči oziroma ne samo omogočili bi jih
               spodbudili, da bi določeno aktivnost izvajali v javnih zavodih torej v širšem javnem
               sektorju prav na način spodbujanja njihove aktivacije vključevanja na primer v
               domovih za starejše, pri nevladnih organizacijah, pri humanitarnih organizacijah tako
               da tukaj moramo najti neko rešitev. Bi pa takoj povedala, da nisem pristaš tega, da
               gre na politiko kaznovanja, da ljudi, ki so prejemni denarno socialnih pomoči na neki
               način silimo oziroma pogojujemo prejemanje denarne socialne pomoči. Vseeno tako kot
               je bilo povedano, da ljudje ne prosijo z lahkoto in potrebno jim je to dostojanstvo
               ohraniti in jim dati na način možnost vključevanja ne pa, da jim s tem še to zadnje
               dostojanstvo, ki ga imajo na ta način odvzamemo.</p>
               <p>Morda bi še povedala, da je pomembna minimalna plača v vsem tem kontekstu, ko smo
               govorili o tisti splošni sliki. Veste koliko kritik imamo po drugi strani, da z
               dvigom minimalne plače, ki se je zgodil leta 2001 kaj smo povzročili in kaj nismo
               povzročili. Tukaj je minimalna plača še vedno neto višina pod izračunanim pragom
               tveganja revščine in je seveda minimalna plača bila vedno stališče ministrstva. Da je
               to ekonomska in je tudi socialna kategorija. Nekdo, ki dela ne more biti plačan manj
               kot je na neki način dostojno za njegovo preživetje in preživetje njegove družine. Po
               drugi strani minimalni dohodek, ki je pač  osnova za izračun socialnih transferjev je bila
               študija narejena 2009, 2011 je bilo potem v zakonu, ki je bil sprejet tudi napisano,
               da se na vsakih pet letih na novo izračuna ta strošek – strošek življenjskih
               potrebščin tako da smo se v socialnem sporazumu, ki smo ga včeraj s socialnimi
               partnerji parafirali dogovorili, da gremo naslednje leto v izračun teh stroškov in da
               bomo tudi uskladili višini minimalnega dohodka glede na izračunane vrednosti iz leta
               2009, to je 288 evrov. Dejstvo je, da te številke nismo dosegli v vsem tem obdobju
               krize, tako da se zavedamo in poskušamo v okviru zmožnosti. Verjamem pa, da ste vsi
               spremljali razprave o javnih delih, aktivni politiki zaposlovanja in s tem zelo
               jasnih prizadevanj ministrstva za delo, da zagotovimo sredstva za možnost
               vključevanja ljudi na trg dela. Javna dela so taka oblika, pomagajo tako nevladnemu
               sektorju, da lahko opravlja svoje funkcije in hkrati da možnost dolgotrajno
               brezposelnim osebam, ki drugače, ker ti ljudje, ko je gospodarska rast in ko bo
               gospodarska rast ti ljudje ne pridejo na vrsto za zaposlitve. Dolgotrajno brezposelne
               osebe so tiste, ki na žalost najkasneje. Tudi v času največje gospodarske rasti 2007,
               2006 smo imeli 60 tisoč brezposelnih. To je jedro, ki je tudi danes. Problem je to,
               da tisti, ki je dolgotrajno brezposeln, ki pač je več kot dve, tri, štiri leta
               odmaknjen s trga dela zelo težko bo na razpisu brez subvencije, brez pomoči države
               dobil zaposlitev, zato so javna dela še kako pomembna. Jaz sem vesela, da smo
               zagotovili 8 milijonov evrov dodatnih sredstev, da bomo vključili približno podobno
               številko kot lansko leto, pri čemer je pa potrebno vedeti, da smo od 2014 vključili
               rekordno število ljudi brezposelnih v javna dela. Ni enostavno. Vsi slišite razprave
               glede proračuna, glede dejstev v katerih smo, da ne sme biti primanjkljaj več kot 2,8
               %. To je na žalost težka zgodba.</p>
               <p>Jaz danes ne želim izrabljati tega odbora, ker verjamem, da lahko vsi sprejmemo takoj
               sklepe, da bomo zagotovili dodatna sredstva, da bomo to in to naredili. Jaz vas
               prosim za podporo in predvsem za to, da skupaj opozarjamo in tudi določene sklepe
               naredimo predvsem v smeri, da se zagotovi tudi s področja drugih politik podpora
               skupnemu reševanju brezposelnosti in revščine v naši državi. Problemi so tudi med
               sklepi, ki jih navajate tako s področja zdravstva kot tudi drugje. Torej, da skupaj
               se povežemo in naredimo kar se v danem trenutku lahko naredi.</p>
            </sp>
            <sp xml:id="SDT7-Skupna-2015-01-21.sp31">

               <speaker>PREDSEDNIK UROŠ PRIKL:</speaker>

               <p>Hvala za pojasnila. Samo v informacijo. Na mizo smo razdelili poslancem in poslankam
               predloge sklepov, ki nekako bi jih ob zaključku skupne seje obeh odborov tudi
               sprejeli z željo, da postanejo meso in da pomagajo k izboljšanju položaja. Sedaj
               vabim k razpravi poslanke in poslance. Gospa Iva Dimic. Izvolite.</p>
            </sp>
            <sp xml:id="SDT7-Skupna-2015-01-21.sp32">

               <speaker>IVA DIMIC (PS NSi):</speaker>

               <p>Hvala lepa. Spoštovani predsedujoči. Spoštovana ministrica. Vsi vabljeni.</p>
               <p>Ja, revščina je vkorakala v Slovenijo. To smo Krščanski demokrati že opozorili in
               želeli opozoriti že leta 2013, ko smo ravno na tem odboru vložili zahtevo za sklic
               izredne seje <q>"Ustavimo revščino"</q>. Dejstvo je, da revščina ni več, ne govorimo o
               revščini več v oddaljenih deželah tretjega sveta, ampak da jo imamo tukaj ta trenutek
               v Sloveniji in ni to več revščina nekih južnih držav, na katere smo jih včasih imeli,
               da so bolj revne od nas, ampak da je revščina na široko stopila v Slovenijo in grozi,
               da bo ohromila še tisto kar se je nekako poslušalo v teh letih obdržati to je neki
               nižji srednji sloj oziroma razred v tej družbi.</p>
               <p>Med ljudmi je dostikrat že kar ukoreninjeno v zavedanje,  da ne gre več za to, da bi tisti, ki imajo
               nekako lahko rečem mogoče nekoliko več pomagali tistim, ki imajo manj, ampak da že
               gre za to dan danes, da tisti, ki imajo malo in so nad pragom revščine pomagajo
               tistim, ki so pod pragom revščine in ki jih je, žal, kot vsi ugotavljamo vedno več.
               Zato je bil namen tudi takratne seje, tudi del besed sem povzela že tiste besede iz
               leta 2013, da želim prikazati o čem smo se že leta 2013 pogovarjali v državnem zboru.
               Vsi današnji navedeni podatki razkrivajo žalostno zgodbo, da je gospodinjstvo, kjer
               je le eden zaposlen in dobiva na primer minimalno plačo pod pragom revščine. To so
               danes potrdili tudi preko raziskave predstavniki Unicefa in tudi socialnega instituta
               oziroma mogoče sem napačno imenovala, ampak instituta lahko rečem. Če se v takem
               gospodinjstvu pa še več, to je bilo danes izrecno izpostavljeno še več otrok pa ti
               trpijo še večjo revščino. Da je v Sloveniji poleg enostarševskih družin ogrožene tudi
               družine z več otroki. Vse te številke so danes kazale, da se Slovenija od tega cilja,
               da bi zadeve izboljšala odmika, pa govorimo praktično o letu in pol, ko vemo, ko smo
               se zavedali, ko smo opozorili na napake, da bi namesto, da bi zadevo obranili smo jo
               nekako stagnirali in čakamo, če bo kaj samo od sebe se v tej državi razrešilo. To je
               na neki način nesprejemljivo in gotovo ni bilo v viziji prihodnosti mlade države ob
               osamosvojitvi. To so lahko rečem tudi tisti revni, ki so zaposleni in jih je med nami
               največ, tako kot sem rekla, to kar je tudi gospa povedala, kakšne družine so. Jaz ne
               vem, če ste moji sodelavci danes pogledali, prej smo dobili e-mail, tudi jaz bi
               povedala eden primer, so mi ga dovolili v tem času, da ga lahko javno preberem.
               Prejeli smo telefonski klic gospe katere je zaprosila za pomoč v imenu štiričlanske
               družine, ki ne vidi izhoda. Mati je zaposlena, a že štiri mesece ni dobila niti enega
               evra, čeprav pravijo, da bo. Tudi to je problem gospa ministrica na katerega sem tudi
               sama s poslanskimi vprašanji opozarjala, kaj z ljudmi, ki so zaposleni in za svoje
               delo ne prejemajo plačila, poštenega plačila? Ta gospoda je že štiri mesece
               zaposlena, ne upa si iti v tisto jamstveno preživninski sklad, ker se oklepa bilke,
               ker je v nadaljevanju, oče je brez zaposlitve, ker je že mož brezposeln. Praktično ta
               družina z dvema otrokoma ne dobi nič. Skupaj imata dva otroka, štiriletnega sina ter
               osem letno hči. Obrnili so se na vse institucije, a do pomoči niso opravičeni saj je
               mati zaposlena, oče išče aktivno službo, vendar ni uspeha. Družina se utaplja v
               dolgovih položnice prihajajo, nimajo jih s čim plačati, saj si niti hrane ne morejo
               kupiti. Grozijo jim izvršbe, izklop električnega energenta, itd., tudi poziv za
               donacijo. Kaj želim povedati? Da je resnično ne samo gospa Ogulinova izpostavila, da
               so, ti ljudje živijo tukaj med nami na ulici, ko gremo v trgovino tukaj na podhodu
               nič več ne prosijo za denar. Zadnjič me je ustavil starejši možakar prosil je za
               četrt kile kruha. To pomeni, da smo globoko zakorakali, da ljudje že zaprosijo že za
               četrt kile kruha. Poleg tega, da številni, ki so brez redne ali vsaj daljše
               zaposlitve po več let po izteku nadomestila za čas brezposelnosti dobijo denarno
               socialno pomoč, ki jim je edini prejemek in ki omogoča dobesedno preživetje njih
               samih, ampak pogosto tudi njihovih otrok in celotne družine. Višina mesečne denarne
               socialne pomoči je že gospodična Jerčeva omenila pa znaša od 1. avgusta 2013 265,22
               evra. Mogoče se je malo spremenilo glede na rast, ampak tudi na to sem naslovila, pa
               gospa ministrica lahko ponovite, tudi poslansko vprašanje, kar po vseh izračunih naj
               bi bili minimalni stroški  500 pa še nekaj. Sedajle točno s številkami ne bom operirala, ampak
               čez 500 evrov. Se pravi, dobijo ti ljudje za svoje preživetje in velikokrat v mnogih
               primerih za preživetje svoje družine še enkrat manj kakor je za neko minimalno
               zadoščenje potrebno. Na to opozarjamo že kar dolgo časa. Vemo, da so ranljive skupine
               enostarševske družine starejši, dolgotrajno brezposelni, samske osebe in posamezne
               družine z nizkimi dohodki. O tem vemo. To ni bilo potrebno za to narediti raziskavo,
               ker v tej raziskavi mi že tudi dolgo vemo. Poleg vsega na kar opozarjajo priporočila
               vsakoletne Varuhinje, mislim da vsako leto jih ponovno imamo na mizah. Tudi jaz se
               čutim odgovorna in si želim, da skupaj najdemo način, da se nekako iz tega izpeljemo.
               Poleg tega, da smo krščanski demokrati leta 2013 sklicali izredno sejo oziroma sejo
               tega odbora. Mi smo predlagali tri sklepe, ki pa seveda niso bili izglasovani, pa se
               sedaj kaže, da bi kar morali biti, ker jaz sem tam sicer predlagala, da bi se o teh
               sklepih razpravljalo pa o stanju revščine večkrat v letu, da bi poskušali nekako
               imeti vedno sveže informacije zato, da bi se znali čim bolj, čim prej odgovarjati, pa
               je bila razlaga, da se zajema statistični urad enkrat letno. In potem to enkrat letno
               se mi zdi, da je že veliko prepozno, da bi se znalo odreagirati, razen humanitarna
               organizacije lahko odreagirajo in zato imajo tudi na svojih plečih vse te družine in
               vse te primere, ki jaz sem prepričana, da marsikdo, ki deluje v teh humanitarnih,
               kakšen večer niti zaspat ne more.</p>
               <p>Zdi se mi, da je potrebno dejansko nekako pripravljati celovite analize sistemov o
               uveljavljanju pravic iz javnih sredstev, ne nazadnje tudi ZUJF, Zakona o
               uravnoteženju javnih financ. Bilo je omenjeno, tukaj se vedno dajemo opozicija pa
               koalicija, kdo je večjo napako naredil, ampak bi bilo pa pametno tudi tole malo
               pogledati, kateri zakon je res na katero področje posegel. Jaz lahko trdim, iz
               svojega okolja kjer prihajam, da odvzem štipendij mladoletnih dijakom in ukinjanje
               otroškega dodatka nad 18 let je močno posegel v določene tipe družin. Ne bom rekla v
               družine, v določene tipe družin. In da je bilo to mogoče na nek način delno sanirano,
               ampak jaz bi tukaj opozorila, ravno ko sem govorila o brezposelnih. V decembru smo
               sprejemali rebalans proračuna za leto 2014 in so se tam ukinjala sredstva na področju
               – spet ne bom sedajle iz glave vedela – okoli 2 milijona na področju ali še več,
               gospa ministrica bo točne podatke lahko dala, na področju nadomestila brezposelnim in
               pa na področju štipendij. Tam se je zniževalo. Jaz sem opozorila in želela povedati,
               da znižanje denarnih nadomestil za brezposelnosti trenutno v državi ne glede na
               statistične podatke ne pomeni, da imamo tako veliko ali pa višjo gospodarsko rast, da
               se ljudje zaposlujejo. To pomeni prehod ljudi iz upravičenosti do denarnega
               nadomestila za brezposelnost med trajno nezaposlene, kjer so odvisni od denarnih
               socialnih pomoči. In to, da v rebalansu zmanjšujemo, ker nismo porabili namenjenega
               denarja za štipendije, sem povedala, dajmo prevetriti pa dajmo cenzuse dvigniti pa
               dati. Mogoče, jaz sem prepričana, da v tej Sloveniji jih je veliko, ne bom rekla
               ocenila, ki mogoče to štipendijo ne dobijo zaradi 50 centov ali pa enega evra. Preden
               se gre v take spremembe, dajmo pregledati, saj dejansko te so zaradi tega evra, jih
               smatramo kot opravičeno neopravičene do neke štipendije. Mislim, da preveč gledamo po
               papirjih. Mogoče, da imamo ne glede na to, da operiramo s podatki, ki so že eno leto
               stari. Veste kaj so podatki eno leto stari pri neki socialni bombi, pri nekem
               reševanju neke sociale. To je kot eno leto stari podatki na področju financ in vedno
               znova poudarimo, kako pomembno je reševanje, kakšna socialna država moramo biti.
               Tukaj bom bila malo nesramna in bom kar povedala. Koliko let že vodijo to ministrstvo
               Socialni demokrati. 
               Nehajmo govoriti o nekem poizkušanju socialne države, o reševanju socialne države.
               Damo skupaj stopiti. Jaz mislim, da od vsakega od nas se je že ta slovenska beda ali
               pa revščina dotaknila na vsakem koraku. Največ jo dobimo ravno tukaj pred
               parlamentom. Jo začutimo. In je tudi čas, da nekaj naredimo vsi skupaj. Veliko je
               bilo že razprav, veliko je bilo napisanega kaj in kako, vendar veste kaj rečejo
               ljudje: <q>"Vi tam ure govorite, ampak mi drugi dan še vseeno nimamo kaj v lonec dati"</q>.
               Tako, da na tem mestu bi se jaz zahvalila resnično humanitarnih organizacijam. Nekaj
               jih poznam. Upam, da ne bom komu krivice delala, ampak predvsem Zvezi prijateljev
               mladine Slovenije, Redečemu Križu, Karitasu, potem se vodi dobro delo, dobrodejne in
               projekt Botrstva, Anina Zvezdica. Jaz sem prepričana, da te ljudje revščino še bolj
               čutijo, in da so tudi pripravljeni pomagati, samo jih moramo razumeti. In tukaj je
               tisto kar ves čas ponavljam, tukaj ni pomembno nič drugega kot politična volja.</p>
               <p>Hvala za enkrat.</p>
            </sp>
            <sp xml:id="SDT7-Skupna-2015-01-21.sp33">

               <speaker>PREDSEDNIK UROŠ PRIKL:</speaker>

               <p>Najlepša hvala kolegica Dimic.</p>
               <p>K besedi vabim gospoda Francija Križaniča.</p>
            </sp>
            <sp xml:id="SDT7-Skupna-2015-01-21.sp34">

               <speaker>DR. FRANC KRIŽANIČ (PS SD):</speaker>

               <p>Hvala lepa.</p>
               <p>Torej na kratko bi povedal nekaj stvari v tej zvezi. Zahvalil bi se avtorjem študije,
               ki je poglobljena in tudi daje možnost za reagiranje v naprej. Strinjamo se, Socialni
               demokrati s predlogi sklepov. Verjetno bi bilo, ta B odbor mi ni čisto jasno kaj to
               pomeni, ne da Odbor za delo, družino, socialne zadeve in invalide predlaga <stage>/
               nerazumljivo/</stage> B, Odbor za izobraževanje, znanost, to je ločeno potem. OK. To sta dve
               ločeni. Dobro.</p>
               <p>Se pravi, najprej bi rekel, opaženo je že bilo, da problem je bil že leta 2008. Če
               gledate število otrok pod stopnjo tveganja revščine, takrat jih je bilo že 40 tisoč.
               Se pravi problem ima dalje korenine in vzroke v nekih opustitvah še pred samo krizo.
               V krizi smo se borili kakor smo se pač borili in tukaj bi povedal, da je socialna
               politika izjemno pomemben del splošne ekonomske politike. V teoriji rečemo temu
               avtomatski stabilizatorji. V krizi ne mreš zmanjševati socialnih prispevkov. V bistvu
               se morajo povečati in na ta način zmanjšujejo krizo, delujejo proti recesijsko
               ljudje, ne zmanjšujejo porabe. Najhujši seveda ta udar je bil leta 2012 in na začetku
               2013 je bil padec osebne porabe resnično zastrašujoč. Treba je upoštevati, da mora
               imeti država na sodobni stopnji razvoja dovolj velike vire financiranja javne porabe,
               ki omogoča tudi preprečevanje revščine. Gre za šolstvo, zdravstvo, tudi varnost, če
               hočete in pa potem ožjo socialno politiko. In rad bi povedal, da ima Slovenija delež
               javnofinančnih prihodkov v svojem BDP približno dobro odstotno točko, 1,2 odstotne
               točke, okrog 400 milijonov, preko prsta bi danes rekli, nižji od povprečja evro
               skupine. Države v evro skupini imajo bolj obdavčene svoje dejavnosti prebivalstva,
               itn. Se pravi, tukaj so rezerve. Nekaj tega se da seveda z boljšim terjanjem davkov,
               nekaj bo pa treba z nekimi stopnjami popraviti, zlasti progresivnost je pri dohodnini
               lahko pomemben vir financiranja potem tudi stabilen socialne politike. Mi smo davčne
               stopnje dvema reformama 2007 in 2012 spustili. Spustili smo jih na način, da smo
               zlasti razbremenili bogatejše, kar smo bili sicer del tudi ostalega sveta, ki je isto
               počel in sedaj je to treba na nek način odpraviti.</p>
               <p>Potem bi rad dodal, da je poseben problem od leta 2010 in točno se ve, julij 2010.
               Tisti, ki ste gledali tele grafe iz teh študij, ste videli, da se je 2010 nekaj
               zgodilo in zgodilo se je na bančnem sektorju, v gospodarstvu, to kar je gospa Dimic
               govorila o plačilni nedisciplini, kako to potem udari na koncu na slehernika, zlasti
               še na kakšne prizadete, bolj ranljive družine. Ampak začelo se je pa s tem, da so
               banke julija 2010 začete zmanjševati kredite gospodarstvu z nekim ukrepom, ki so mu
               rekli večja kapitalska ustreznost. V danem kapitalu so začeli krčiti in ta proces še
               vedno traja. Krediti, gospodarstvo se zmanjšuje. Res, da se sedaj  obeta zaradi akcije ECB sprememba in
               upajmo, da bo do te spremembe prišlo. Če pa ne bo, je pa treba vendarle vedeti, da je
               tukaj pomemben vir, kreditna politika je pomemben vir revščine v Sloveniji in tega
               povečanja tudi otrok pod tveganjem revščine. Potem pa, jaz sem bil zadovoljen s tem,
               ker je gospa Dimic govorila, zlasti sedaj, če sem jaz prav razumel, Nova Slovenija
               sedaj podpira višjo minimalno plačo in tudi morda povečanje socialne pomoči, tako da
               oziroma teh različnih. To je velik premik v tem, kakor smo vas mi gledali in to samo
               pozdravljam. Social demokrati.</p>
            </sp>
            <sp xml:id="SDT7-Skupna-2015-01-21.sp35">

               <speaker>PREDSEDNIK UROŠ PRIKL:</speaker>

               <p>Najlepša hvala kolega Križanič.</p>
               <p>Besedo ima gospa Kotnik. Izvolite.</p>
            </sp>
            <sp xml:id="SDT7-Skupna-2015-01-21.sp36">

               <speaker>IRENA KOTNIK (PS SMC):</speaker>

               <p>Hvala predsedujoči za besedo. Lep pozdrav vsem prisotnim.</p>
               <p>Na današnjem odboru je bila predstavljena analiza socialnih položajev družine in
               otrok. Predstavljeni so bili tudi vzroki, zakaj je do tega prišlo. Slišali smo
               poročila, mnenja vseh akterjev, ki se ukvarjajo s to problematiko. Slišali smo tudi
               konkretne primere ljudi, ki so v težkih položajih. Tukaj bi mogoče iz svojega vidika
               dodala samo še eno področje, in sicer to, da kljub vsemu premalo upoštevamo ljudi, ki
               ne pridejo do nas. Tukaj imamo analize veh primerov, ki pomoč potrebujejo. Sem pa
               prepričana, da je zelo veliko ljudi, ki to pomoč potrebujejo, pa jih je sram, da bi
               prišli do nas in se nekje umaknejo in živijo že v veliko hujšem položaju. Tako, da to
               je en vidik na katerega bi morali biti vseeno še malo bolj pozorni.</p>
               <p>Drugače sem pa, je pa moje mnenje in pa mnenje članov SMC, da se vedno rešitev najde.
               In tukaj, ko nas danes vidim, da smo v tako velikem številu iz tako različnih
               področij, s teko različnimi znanji, izkušnjami, sem prepričana, da se problem, da se
               te težave lahko začnejo reševati samo v integriteti, v sodelovanju med vsemi
               ministrstvi med poslanci med Vlado med ožjo in širšo lokalno skupnostjo. Mislim, da
               če bomo vsi sodelovali, če bo vsak nekaj prispeval, da tukaj lahko stvar začnemo
               premikati naprej.</p>
               <p>Hvala.</p>
            </sp>
            <sp xml:id="SDT7-Skupna-2015-01-21.sp37">

               <speaker>PREDSEDNIK UROŠ PRIKL:</speaker>

               <p>Hvala lepa gospa Kotnik.</p>
               <p>Besedo ima gospa Novak.</p>
            </sp>
            <sp xml:id="SDT7-Skupna-2015-01-21.sp38">

               <speaker>LJUDMILA NOVAK (PS NSi):</speaker>

               <p>Hvala za besedo. Lepo pozdravljeni!</p>
               <p>Podpiram izjavo oziroma predlog, ki ga je dal predstavnik Državnega sveta - sedaj ga
               ni več tukaj – ko je rekel, da pogrešajo strategijo razvoja družbe. Jaz bi rekla,
               tudi družinske politike. Mislim, da premalo celostno rešujemo te probleme in tudi že
               gospa Andreja Črnak Meglič je nekako rekla, da moramo celostno reševati ta vprašanja.
               Torej celostno, s tem povezano je tudi izobraževalna politika. Zakaj imamo tudi
               toliko brezposelnih, ker nimamo ustrezne izobrazbe, ker iščemo ljudi, ki nimajo
               takšne izobrazbe kot potrebujemo v različnih podjetjih, imamo pa preveč drugače
               izobražene oziroma z drugačnimi poklici. Torej tudi izobraževalno politiko
               potrebujemo drugačno in celostne reforme. Za krščanske demokrate je najboljša
               socialna politika, politika zaposlovanja nesocialnih transferjev, zato mi predvsem
               podpiramo tiste ukrepe, ki spodbujajo rast gospodarstva, zaposlovanje, nova delovna
               mesta, itn. Če vi, gospod Križanič, razumete, da samo višja minimalna plača rešuje te
               probleme, se jaz ne strinjam, ampak manjši prispevki in davki. Torej sigurno, višja
               neto plača, vendar tudi država mora pobrati manj davkov in prispevkov, da bodo tudi
               delodajalci lahko ohranili število zaposlenih oziroma zaposlovali na novo. Predvsem
               na kar pa želim tukaj opozoriti je pa to, da bi bilo zagotovo manj lačnih manj
               brezposelnih manj revnih, če se v tej državi ne bi toliko kradlo. Če bi se pošteno
               olastninila podjetja in vidimo  kaj se sedaj spet pripravlja. Vsi govorimo kaj bo z vlado, ali bo spet
               vlada padla. Problem je privatizacija. Vemo, da so za tem določeni lobiji, ki so
               prisesani na državne jasli. Žal je to najvišja resnica te revščine. In če ne bi bilo
               potrebno nekaj milijard vložiti v državne banke, ki jih ne potrebuje država, če mora
               nenehno pokrivati njihove primanjkljaje, potem bi imeli več denarja za štipendije, za
               socialne ogrožene, za nova delovna mesta, itn. zato si nehajmo zatiskati oči pred tem
               in nehajmo govoriti tukaj o drobižu, ki ga tako rekoč delimo, na drugi strani pa se
               na veliko krade. Če ne bi bilo tako, ne bi imeli takšnih lukenj povsod in se ne bi
               sedaj spet koalicijske stranke kregale ali bomo privatizirali Telekom ali ga ne bomo
               ali to podjetje ali ono. V resnici ne gre za skrb za nacionalni interes, ampak gre za
               to, kdo bo imel več dobička in profita oziroma kdo bo prisesan na katero podjetje. To
               je tista resnica, ki ji moramo pogledati v oči in ko bomo vsi odgovorno delali za to,
               da bo v Sloveniji več poštenosti, več odgovornosti, ko bomo pripravljeni sprejeti
               tudi nujne spremembe. Potem se bomo učinkovito spopadli tudi z revščino in bo manj
               revnih, predvsem pa nesocialni transferji, ampak delo, kajti socialni transferji so
               sicer potrebni. Vendar na žalost to ni tisto kar bi ljudi osrečevalo, ampak je to
               tisto, kar jih postavlja v manj vrednostni položaj. Tako da, jaz bi opozorila
               predvsem na to, bodimo vendarle odgovorni in tudi Vlada in stranke naj delajo
               predvsem tisto kar je nujno potrebno za to družbo in naj se ne ukvarjajo z obrobnimi
               stvarmi kot so nekatere tudi nam na pristojnem ministrstvu, ampak naj se spopadejo z
               resničnimi problemi, predvsem pa odžagajno končno te lobije, ki kradejo državo in
               bomo marsikaj rešili.</p>
               <p>Hvala.</p>
            </sp>
            <sp xml:id="SDT7-Skupna-2015-01-21.sp39">

               <speaker>PREDSEDNIK UROŠ PRIKL:</speaker>

               <p>Najlepša hvala za vašo razpravo gospa Novak.</p>
               <p>Verjetno se vsi strinjamo, kaj je potrebno doseči, vodi nas pa verjetno malo drugačna
               pot do tega cilja. Repliko ima gospod Križanič.</p>
            </sp>
            <sp xml:id="SDT7-Skupna-2015-01-21.sp40">

               <speaker>DR. FRANC KRIŽANIČ (PS SD):</speaker>

               <p>Hvala lepa.</p>
               <p>Torej, ker sem bil omenjen, imam pravico do replike. Imam repliko, obliko vprašanja.
               Se pravi, gospa vi trdite, da problema revnih zaposlenih ni, da bo trg vzpostavil
               tako plačo, da bo dovolj visoka in bodo vsi zaposleni. Zgodovina kaže, da to pač ne
               drži.</p>
            </sp>
            <sp xml:id="SDT7-Skupna-2015-01-21.sp41">

               <speaker>PREDSEDNIK UROŠ PRIKL:</speaker>

               <p>Hvala lepa gospod Križanič.</p>
               <p>Besedo ima gospod Kordiš. Izvolite.</p>
            </sp>
            <sp xml:id="SDT7-Skupna-2015-01-21.sp42">

               <speaker>KORDIŠ MIHA (PS ZL):</speaker>

               <p>Najlepša hvala za besedo.</p>
               <p>Jaz bi se rad izognil v svojemu komentarju, svoji intervenciji nekemu moraliziranju
               katerega smo danes slišali iz vrst takšnih in drugačnih predstavnikov političnih
               opcij pri nas. Kar veliko z delno izjemo gospoda Križaniča, edino njegova replika, ki
               sem jo slišal, je bila kolikor toliko na mestu. Sicer bi pa rad povedal naslednje.
               To, kar smo danes lahko spremljali o situaciji pri nas, o naraščajoči revščini, itn.,
               to je neposredna posledica kapitalizma. Še več, to je neposredna posledica krize
               kapitalizma in kot vemo, so v kapitalizmu krize endemične, pojavljajo se ciklično in
               takrat pride tudi do naraščanja socialnih stisk, do naraščanja brezposelnosti in tako
               naprej. Tako, da to je prvi razlog, to je najgloblji strukturni razlog, zakaj se s
               temi vprašanji danes ukvarjamo.</p>
               <p>Drugi razlog, zakaj so številke in rezultati tako zastrašujoči, pa so seveda
               politike, ki to krizo poglabljajo. Namreč ekonomija in recesija krize v tej
               ekonomiji, to niso neki naravni pojavi, ki kar pridejo nekje iz neba in se jih ne da
               preprečiti. To je nekaj kar je organiziral kar je ustvaril človek in človek  družba lahko s tem tudi
               upravlja na tak ali drugačen način. In, če se na napačen zagrabi za problem
               ekonomije, za problem ekonomske krize, ostajamo v horizontu kapitalizma. Ampak, če
               tudi znotraj horizonta, kapitalizma zagrabimo za te težave, so seveda rezultati
               zastrašujoči in ne samo v smislu gospodarstva in ne samo v smislu državnega
               proračuna, ampak tudi družbenega tkiva in golega preživetja velikih segmentov
               prebivalstva. Sklepi, ki so bili predloženi, jaz sem jih zelo vesel, še posebej sem
               vesel petega sklepa in jih bom z največjim veseljem podprl. Se pa bojim, da dokler so
               na mestu politike, ki krizo poglabljajo, kot so privatizacija, varčevanje,
               fleksibilizacija trga dela, rastoča prekernost, juriš na socialne pravice in pravice
               iz dela, čemur vse smo priča zlasti od začetka gospodarske krize, smo bili pa temu
               priča tudi že prej. Dokler se tem politikam ne odrečemo in ne naredimo nekega zasuka
               za 180 stopinj, se bojim, da bodo učinki teh sklepov zgolj in samo omejeni. To
               dimenzijo sem želel izpostaviti in to je nekako stališče Združene levice v tej
               diskusiji. Najlepša hvala za besedo.</p>
            </sp>
            <sp xml:id="SDT7-Skupna-2015-01-21.sp43">

               <speaker>PREDSEDNIK UROŠ PRIKL:</speaker>

               <p>Najlepša hvala, gospod Kordiš. Še kdo želi razpravljati? Gospa Bačičeva,
               izvolite.</p>
            </sp>
            <sp xml:id="SDT7-Skupna-2015-01-21.sp44">

               <speaker>MARIJA BAČIČ (PS SD):</speaker>

               <p>Hvala za besedo. Lepo pozdravljeni vsi. Zelo pozorno sem poslušala vse analize in
               tudi pretresljive zgodbe naše gospe Anite Ogulin, ki se dnevno srečuje z res hudimi
               težavami, z revščino otrok in revščino naših družin. To nam ni v ponos, vsekakor ni
               današnji družbi.</p>
               <p>Rada bi povedala nekaj za našo ministrico, ki je bila ošvrknjena, da v bistvu odkar
               Socialni demokrati vodimo ministrstvo, se nič dobrega ni zgodilo. Poznam našo
               ministrico, je zelo občutljiva za te zadeve in prav ona oziroma cela ekipa na
               ministrstvu se bori in zavzema za delovna mesta, da bo lažje tistim, ki bodo
               zaposleni, pa četudi samo preko javnih del. Stopili bodo v eno skupino ljudi, kjer
               bodo vredni in spet jim bo vrnjeno dostojanstvo, ki so ga nekoč imeli. Verjemite, ni
               enostavno ljudem, ki izgubijo službo iti ali v humanitarne organizacije ali na Center
               za socialno delo prositi za tisto pomoč, ki je prav gotovo ponižujoča. Rada bi vas
               pozvala k temu, da ste naslovili na nas poslance in poklicali na pomoč. Tudi pri
               Socialnih demokratih smo sicer tri ženske in smo se pogovarjale, kako pomagati
               otrokom, kako pomagati temu, da bi bilo čim manj revščine. Razmišljali smo tudi o
               enem fondu, ki bi ga morda poslanci lahko ustanovili in bi bil namenjen tistim, ki so
               morda pred deložacijo tistim, ki ne morejo si plačati elektrike ali vodovoda. Ne vem,
               kako bi bilo to sprejeto in jaz vsekakor dajem pobudo za ta fond. Poleg tega bi rada
               povedala, da poslanci, sem prepričana, da pomagamo po svojih močeh ali z botrstvom
               ali s prostovoljnimi prispevki, vendar vem, da je to kapljica v morje, da se tako ne
               reši ta problem, pa mogoče je vseeno kakšen prispevek k temu. Hvala vam vsem, ki se
               trudite na tem področju in prepričana sem, da se bomo tudi poslanci v bodoče. Vendar
               vseeno vas sprašujem, kje vidite pomoč nas poslancev, da bi se spremenila ta zadeva,
               da bi se spremenila revščina, kje lahko pomagamo in kje lahko prispevamo, razen pri
               sprejemu zakonodaje? Hvala lepa.</p>
            </sp>
            <sp xml:id="SDT7-Skupna-2015-01-21.sp45">

               <speaker>PREDSEDNIK UROŠ PRIKL:</speaker>

               <p>Najlepša hvala gospa Bačičeva. Dovolite, je še kakšen razpravljavec prijavljen? V kolikor ne, dovolite mi,
               da v dveh, treh stavkih tudi sam izrazim svoje stališče do omenjene problematike.</p>
               <p>Dejstvo je, da je trend v zadnjih letih izjemno slab. Ne bom tukaj katastrofičen,
               ampak dejstvo je, da smo na repu tistih držav, ki so bile v analizi zajete. Dejstvo
               je tudi na srečo pa je to, da je bila naša izhodiščna situacija neprimerno boljša kot
               pri mnogih državah, tako da generalno gledano stanje ni katastrofično. Ampak to še ne
               pomeni, da je dobro, da je optimalno, da je zadovoljivo. Mislim, da so izsledki teh
               analiz, predvsem pa vašega razmišljala tudi meni so globoko v srce se usedla
               razmišljanja gospe Ogulinove, ki so bila zelo čustvena in zelo pronicljiva. Menim, da
               smo s temi analizami in s temi podatki dobili signal in to močen in jasen signal za
               ukrepanje. Za ukrepanje, da vendarle te trende obrnemo navzgor, predvsem pa, da se
               zadeve lotimo celovito. Jaz podpiram vsako, tudi parcialno idejo po skladih, po
               pomoči, po botrstvu, po zbiranju in tako dalje. Ampak mislim, da je vrag odnesel šalo
               in da je potrebno celovito pristopiti k reševanju problematike in to večplastno
               združujoč vse politike na ravni države, tako ekonomske, tako socialne, tako
               zdravstvene, tako družinske v eno celovito politiko, ne pa parcialno reševanje
               problemov, ne pa vrtičkarstvo. To je bilo izpostavljeno in mislim, da je potrebno to
               tudi v bodoče udejanjiti.</p>
               <p>Jaz sem vesel tudi priporočil Zveze prijateljev mladine in pa UNICEF-a, moram reči,
               da smo jih ločeno pripravljali pripravljavci sklepov, ki so pač malo bolj strnjeni in
               jih je manj za odbor, od vas pripravljavcev teh napotil, ne nazadnje tudi nam
               predstavnikom Državnega zbora in vladi, moram reči, tako na hitro kot sem pogledal,
               se v nekaterih točkah, v nekaterih segmentih zadeve tudi prikrivajo in mislim, da je
               prav. Mislim, da je prav tako in da bodo tisti, ki imajo izvršilno funkcijo,
               izvršilno vejo oblasti, to tudi upoštevali, predvsem pa upoštevali dejstva, ki so
               zelo suhoparno izražena skozi številke zadnjih let.</p>
               <p>Toliko morda z moje strani v tem trenutku. Izvolite.</p>
            </sp>
            <sp xml:id="SDT7-Skupna-2015-01-21.sp46">

               <speaker>BREDA KRAŠNA:</speaker>

               <p>Najlepša hvala. Breda Krašna, Zveza prijateljev mladine Slovenije. Jaz bi se
               zahvalila za tako konkretno vprašanje. Lahko nam pomagate, vi ste hram oziroma tisti,
               ki sprejemate zakonodajo. Vi zagotovo veste, da obstaja resolucija o nacionalnem
               programu za otroke. Vendar ta resolucija nima enega izvedbenega načrta, nima enega
               akcijskega, ene akcije, ki bi pomagala, da mi to resolucijo, ki je bila sprejeta v
               preteklosti lahko spravimo v življenje. Lahko nam pomagate tako, da skupaj z nami
               pripravite Zakon o javnem interesu na področju skrbi za otroke. Državni zbor je z
               zmogel sprejeti Zakon o javnem interesu na področju mladine. S tem je marsikaj rešil,
               veliko je področje mladine, ki je opredeljeno od 15. do 29. leta, dal možnost, kako
               se financira in kako se izvajajo aktivnosti, kako se peljejo zadeve za to populacijo.
               Za otroke tega nimamo. Res je, da so otroci del neke skupne, družinske politike,
               vendar vseeno otroci rabijo tudi neke svoje dejavnosti, svojo usmeritev, ki se lahko
               zelo dobro skozi ta dva osnovna dokumenta izpeljeta. In mislim, da je to tisto, kjer
               bi mogli začeti in to čim prej. Seveda se vam zahvaljujemo tudi za to, da ste ocenili
               naše predloge, ki smo jih uspeli skupaj s predstavniki UNICEF-a uskladiti, kar je
               tudi zelo pomembno. Konec koncev s tem kažemo, da nevladniki se znamo pogovarjati med
               seboj in vidimo nek cilj in upam, da vam bodo te naši predlogi res pomagali zato, da
               bomo lahko nekatere stvari spremenili. Ne vem, če veste, zdravstveno varstvo otrok,
                   res je, da je
               zakonsko rešeno in da otroci praktično ne morejo ostati brez zavarovanja pa vseeno
               ostanejo, zaradi določenih zadev, ki jih zakon ni predvidel. Tako kot ste ugotovili,
               da desnica ne ve kaj dela levica se tudi pri tem zgodi, da mama pride z otrokom k
               zdravniku in mu reče, oprostite, vaš otrok ni zavarovan. To so stvari, s katerimi se
               mi srečujemo dnevno in katere ne moremo rešiti brez vas. Vi ste tisti, ki lahko
               sprejmete spremembe zakona in edino tako lahko rešimo dotične probleme.</p>
               <p>Jaz bi se res zahvalila za to, da smo lahko predstavili vse te naše ideje in tako kot
               sem že včeraj na odboru povedala, mi smo tisti, ki smo dejansko pripravljeni vedno se
               odzvati in vam povedati kje vidimo možne rešitve, ker jih mogoče lahko vidimo z
               drugega vzornega toka, ker se drugače ukvarjamo s to populacijo kot pa mogoče državni
               zbor.</p>
            </sp>
            <sp xml:id="SDT7-Skupna-2015-01-21.sp47">

               <speaker>PREDSEDNIK UROŠ PRIKL:</speaker>

               <p>Hvala. Besedo ima še Mirjam Bon Klanjšček.</p>
            </sp>
            <sp xml:id="SDT7-Skupna-2015-01-21.sp48">

               <speaker>PREDSEDNICA MAG. MIRJAM BON KLANJŠČEK:</speaker>

               <p>Hvala lepa.</p>
               <p>Rada bi povedala to, da kot predsednica Odbora za izobraževanje sem se že v lanskem
               letu, v začetku novembra takoj odzvala na te prve zaskrbljujoče podatke o stopnji
               tveganja revščine pri nas. Tako sem prebrala poročilo za javnost, ki ga je pripravil
               Unicef. Potem smo dobili na mizo že izsledke raziskave, ki jo je pripravil institut
               za socialno varstvo. Podatki so zaskrbljujoči in zato me veseli, da vsaj, še posebej
               po današnjih predstavitvah, da sva s kolegom Priklom stopila skupaj in sklicala to
               skupno sejo, kajti to področje spada bolj v področje sociale kot področje
               izobraževanja, vendar moramo stopiti skupaj in si čim več med seboj pomagati, da s
               skupnimi močmi pridemo do dobrih ciljev. Več kot očitno je, da se v naši državi nismo
               primerno odzvali na posledice, ki jih je kriza povzročila našim otrokom. Namen
               današnje seje je bil, da ugotovimo kaj na tem področju lahko storimo. Kot vsi vemo,
               ko se enkrat revščina dotakne najmlajših članov naše družbe ima to daljnosežne
               posledice za celotno družbo. Žal mi je edino, da na to sejo nisva povabila tudi
               predstavnikom ministrstva za finance in gospodarstvo, tukaj smo naredili napako. Če
               bo potrebno bomo to napako še enkrat ponovili. Upam pa, da ne in da nas bodo
               pristojni uslišali in bodo kljub temu primerno ukrepali.</p>
            </sp>
            <sp xml:id="SDT7-Skupna-2015-01-21.sp49">

               <speaker>PREDSEDNIK UROŠ PRIKL:</speaker>

               <p>Hvala lepa. Besedo ima še gospoda Marijan Pojbič.</p>
            </sp>
            <sp xml:id="SDT7-Skupna-2015-01-21.sp50">

               <speaker>MARIJAN POJBIČ (PS SDS):</speaker>

               <p> Hvala lepa, spoštovani gospod predsednik. Spoštovani predsedniki vlade in vsi
               tisti, ki ste danes sodelovali pri pripravi tega gradiva.</p>
               <p>Jaz nisem bil vseskozi tukaj prisoten, ampak sem pa vseskozi poslušal, vsako razpravo
               sem dobro slišal. Po tem lahko sklepam, po tem kar je bilo slišanega, danes vsi
               skupaj ugotavljamo, da v preteklosti ni bilo narejenega tisto kar bi moralo biti
               storjenega, da bi seveda stanje tako kot je sedaj v državi do tega stanja ne bi
               prišlo.</p>
               <p>Dejstvo je, da je bilo veliko napak storjenih in mislim, da je tukaj v tej sestavi
               sedi tudi precej tistih, ki so soodgovorni za to stanje. Danes tukaj na tej seji
               odbora soliti pamet kako bi bilo potrebno ukrepati, kaj bi bilo potrebno vse narediti
               in poslušati od tistih ljudi, ki so bili veliko časa prisotni in ki so imeli vajeti v
               rokah pa tega niso naredili in zato sem se tudi oglasil  sicer se ne bi, ker sem jaz osebno prepričan in
               tudi v Slovenski demokratski stranki smo prepričani, da je to stanje alarmantno in da
               je potrebno nujno stopiti skupaj in se ne toliko ozirati kaj se je dogajalo, vendarle
               pa, če smo vsi skupaj na tak ali drugačen način odgovorni za to stanje si ne moremo
               podajati žogico, bog ne daj pa na račun otroke in revščine, to je pa sramota. Danes
               je bilo kar nekaj takih političnih neumnosti izrečenih tukaj s strani nekaterih
               razpravljavk in razpravljavcev, ki so me zmotile, zato sem se oglasil. Jaz mislim, da
               otroci niso tista skupina, na katerih hrbtih bi mi gradili politične točke to bi bil
               absurd vseh absurdov in zato v Slovenski demokratski stranki smo prepričani, da je
               resnično k temu problemu potrebno pristopiti res povezani med seboj in z enim in
               edinim ciljem, da to stanje rešujemo področje bolje kot smo reševali v preteklosti.
               To je naša skupna zaveza do naših otrok in družin.</p>
               <p>Jaz mislim, da danes, ko sem te razprave poslušal so praktično ena ni mogla izogniti
               tistemu ključnemu vprašanju, ki je podlaga za to, da se danes nam to dogaja, ki je
               podlaga temu in to je zaposlitve. Mi ne bomo tega problema rešili v tej državi na
               nobeden način, lahko delimo ta socialni kolač kakorkoli hočemo. Dajemo tisto kar
               imamo in si še sposojamo in delimo tisto kar ne predelamo doma. Torej, kaj pomeni? Če
               hočemo to problematiko rešiti se moramo enkrat dogovoriti ali želimo v resnici v dnu
               reševati, to pa je, reševati problematiko brezposelnih, gospodarstva, gospodarskega
               razvoja in vse tisto kar sodi zraven, ker to je šele podlaga, ki ustvarja blaginjo.
               Ko mi to storimo se lahko začnemo pogovarjati kaj in kako bomo delili. To mora biti
               podlaga, to je navadna kmečka logika, ki jo razume vsak kmet, ki ve kako obdržati in
               razvijati kmetijo, da bodo vsi tisti, ki pridejo za njim tudi v nadaljevanju lahko
               preživeli na tej kmetiji. To je osnovna kmečka logika in mi v tej državi postajamo
               bolj papeški od papeža in si poskušamo postavljati neke zgodbo, organiziramo neke
               skupine, vedno neke nove asociacije, ki nimajo nobene zveze s pravo resnico. Mi
               moramo se temu izogniti. Nam danes nič ne pomaga pet novih resornih skupin, ki se
               bodo ukvarjale s tem problemom, nič nam ne pomaga, to bodo samo nove skupine, ki bodo
               še bolj zajedale v ta kolač, ki je že tako prevelik v naši državi, ki mu gospodarstvo
               ne more slediti. To, kar imamo, mi imamo dovolj resorjev, dovolj resursov. Če jih med
               seboj kvalitetno povežemo brez ustvarjanja, brez ustanavljanja nekih novih skupin in
               dovolj znanja, kvalitetnega znanja, da lahko to problematiko kvalitetno in na način,
               ki je edino spodoben, pošten in odgovoren rešujemo. Če bomo mi zagotovili tisto kar
               sem rekel, da bo večina ljudi imela službo in da bodo tudi primerno plačani za delo,
               ki ga izvajajo tukaj in dobili plače, ne čakali po ne vem koliko mesecev je logično,
               da ima za posledico tudi funkcioniranje družine, se pravi, to socialno stisko otrok
               itd., ker starši jim enostavno ne morejo kupiti šolskih potrebščin, ne morejo, ampak
               to ne zaradi tega, da ne bi želeli in to ne zaradi tega, da mi nismo precej denarja
               namenili za socialno politiko, ampak zaradi tega, ker nimajo plače s čim bi lahko to
               plačali. Mi nekomu damo 230 ali 250 evrov socialne pomoči, pa naj mi eden od tistih,
               ki tukaj sedite ali je možno s tem denarjem družino preživeti? Lepo vas prosim, dajmo
               se enkrat začeti pogovarjati o jedru problema. Danes sem tukaj poslušal floskule,
               neumnosti, oprostite moram tako reči, ko nekateri govorijo o tem kaj je socializem,
               kapitalizem, itd., in take oslarije poslušam tukaj. Namesto, da bi se vprašali in
               dotaknili tistega temeljnega vprašanja o katerem jaz govorim. O tem se moramo
               pogovarjati kako prestrukturirati Slovenijo na politični ravni in gospodarski ravni,
               da bo ta naš realni sektor sposoben zagotavljati tisto, kar mi potrebujemo za to, da
               bo lahko kot država v celoti  funkcionirala. Tega se moramo zavedati in to je čisto
               navadna kmečka logika. Nobenega Marijana Pojbiča, tam enega kmeta iz <stage>/ nerazumljivo/</stage>
               to sem jaz, ker sem na to ponosen, da vam to razlaga. Tukaj nas lahko sedi ne vem
               koliko doktorjev vseh teh ved, profesorji itd., če se ne zavedamo tiste osnovne
               stvari o kateri jaz danes govorim in je vse ostalo brezpredmetno.</p>
               <p>Še kaj bom povedal. Nikakor si ne dovolim in ne prenesem in to sem povedal, gospod
               predsednik, velikokrat na odboru, saj bom počasi zaključil, ko mi nekdo soli pamet v
               tem odboru, v tej politiki, ki niti ene minute nima delovne dobe. Celo življenje
               sloni na pleči davkoplačevalcev in taki nam solijo pamet. Notri sedijo gospodje, ki
               so prišli iz foteljev, ki so imeli zagotovljeno celo življenje do slej, super so
               živeli, brez vsakih težav in pridejo tukaj notri in solijo pamet, kako je potrebno
               reševati socialno stisko otrok. Jaz imam družino, jaz imam otroke, jaz sem jih
               vzgajal sam, jaz sem za mojega otroka sam poskrbel. Nikoli, hvala bogu, da sem trdo
               delal za tisto, ampak vseeno, hvala bogu, moj otrok ni čutil nikoli tega kar sedaj
               nekateri otroci čutijo in ne po krivici staršev, po krivici te nesposobne slovenske
               politike, ki se ukvarja z vsemi drugimi nepomembnimi zadevami, namesto da bi se
               skupaj združili pa rekli, sedaj pa temu naredimo konec. Ne govorimo več o tem kdo je
               Sociali demokrat, kdo je SDS, kdo je oni, ne vem na kaj se še vse delimo, non-stop
               poslušam to, da mi gre na bruhanje pa na vsakem odboru, pa na državnem zboru, pa
               sedaj že 5, 6, 7 let razlagam to isto filozofijo in se ni nič nismo naučili. Vedno
               znova vsake toliko pridemo na te odbore in isto zgodbo poslušam. Problem je v čem? Da
               poslušam vsako leto slabšo zgodbo, to me pa skrbi, ker imam vnukinjo, ki je stara 2
               leti in mi ni vseeno kaj se bo z mojo vnukinjo zgodilo, ko mene več ne bo, ko jaz ne
               bom mogel več pomagati, da bo moja vnukinja lahko normalno preživela vse življenje.
               Starši ne bodo tisti, ki bodo odgovorni za stanje, ki se bo v tej državi zgodilo, ker
               so svoje delo do slej pošteno delali tako kot jaz.</p>
               <p>Dragi zbrani v tej dvorani, lepo vas prosim, ne zlorabljajte spet tega kar sem sedaj
               govoril pa govoriti, da je to demagogija. Vedno, ko jaz povem tisto kar mislim, da je
               prav in pošteno poskuša nekdo pa med drugim nekateri režimski mediji zlorabljati in
               govorijo, da smo demagogi, da govorimo oslarije, itd. To se mi zdi izjemno nekorektno
               in predvsem nekoristno za te otroke, o katerih danes govorimo, za te družine o
               katerih govorimo in za tiste starejše ljudi, ki dobijo 220, 250 evrov. Imam taščo, ki
               dobi 220 evrov pokojnine in po tistem enem zakonu, ki ga je nekdo sprejel, eden
               minister, ne upa si vzeti tega dodatka, zato ker se tega boji. To je neokusno kar se
               je zgodilo takrat in o tem nobene debate. To moramo spremeniti, dragi moji, to je
               neokusno. To je največji problem tega problema o katerem danes govorimo, največji
               problem poleg tistega ključnega kar sem rekel, ki je pa temelj za blaginjo to je pa
               gospodarski razvoj, nova delovna mesta in enkrat presekati s tem. Če mislimo, da bomo
               mi od sociale ali pa iz tega področja s tem denarjem, ki ga imamo rešili to državo,
               potem smo se zmotili, da bomo rešili družine, itd., in te otroke, zato ker vsako
               leto, ko pridem na te seje, ko te problematike ostanejo vedno isti problem. Če bi še
               to bilo ne bi bil toliko zaskrbljen je pa vedno stanje slabše, to pa je zaskrbljujoče
               za vse, ki ste tukaj danes in je čisto vseeno kdo je od kod, iz katere stranke,
               predstavnik koga. Lepo vas prosim, stopimo skupaj! Dajmo enkrat naliti čistega vina
               in reči, to pa to in to moramo narediti in to naredimo enkrat in ne samo govorimo.
               Tiste strokovne službe, ki ste dolžne in ki ste sposobne in ki se usposobljene in jaz
               prepričan sem, da imamo take ljudi tudi na ministrstvu za socialo, imamo v drugih
               strukturah, nevladnih organizacijah, imamo ogromno strokovnjakov, ki so pripravljeni
               ne zadevo zakomplicirati, narediti tako, da bodo tudi centri za socialno delo lahko
               normalno funkcionirali. Ne pa, da sedaj prideš na center za socialno delo, eden ti
               govori tako, drugi pa tako in sploh ne znajo razložiti stvari pa niso, spet govorim,
               niso oni krivi, ker smo mi z zakonodajo in z vsemi rešitvami, ki jih delamo vsake 14
               dni novo zakomplicirati stvar tako, da je niti oni ne razumejo kako bodo, potem ta
               problem reševali in reševali stiske tistih ljudi, ki so tukaj kjer so. Tukaj si
               moramo enkrat čistega vina naliti. Lepo vas prosim, dajmo stopiti skupaj, naredimo
               to, kar jaz mislim, 
               da je prav in vsi vemo tukaj v tej dvorani kaj je prav, vsi. Ampak to neprestano
               potiskanje žogice sem in tja, oni so levaki, oni so desničarji, oni so toti, oni so
               ultra tisti, pa lepo vas prosim pri bogu samem kako dolgo bomo še to počenjali v tej
               državi, vsak dan pa vidimo, da imamo več otrok na pragu revščine, več družin na pragu
               revščine in tako dalje in tako dalje. Presekajmo to zgodbo enkrat pri bogu samem.
               Resno. Ker sem čustven človek in mene to čustveno prizidane, ker vem, ker sem vse te
               stvari dal skozi in me to zelo žalosti in ni pravično in ni pošteno do naših ljudi.
               Mi sedimo tu notri na račun tistih ubogih ljudi, ki imajo 500, 400 ali pa 600 evrov
               plače. Nam ni problem v teh foteljih lepo uživati in kavico piti na račun tega
               ubogega naroda. Pa ne čutimo tega, nočemo to priznati, da moramo<gap n="…"/> za to so nas ljudje
               izvolili, da naredimo korak naprej, za to so nas volili, logično. Mi smo dolžni to
               narediti, ker smo zato tukaj, vsi, vsak na svoj način. Dajmo svoj del prispevati in
               sami veste kako se mozaik sestavlja. To je milijon kamenčkov. Če eden manjka, mozaik
               ni sestavljen. Dajmo temu črto narediti enkrat. Resno vas prosim. Tisti, ki mate malo
               srca, malo duše, ki vam ni vseeno kaj se dogaja s tem ubogim slovenskim narodom. In
               ne morejo samo privilegiranci biti ključno vprašanje. Privilegiranci, ki imajo
               pokojnine ne vem koliko in dodatkov toliko, samo en dodatek višji kot ima nekdo,
               tisti, ki je 30, 38 ali pa 40 let delal, je privilegiranim upokojencem ta dodatek
               višji, kot njegova pokojnina. Moja mama ima 420 evrov pokojnine. Ponosen sem na to,
               da hvala bogu imam plačo, da ji lahko hodim čeke plačevati, ker tega ne more narediti
               s tem denarjem. Kaj pa če bi ona imela socialno ogroženega otroka. Kdo bi ji potem
               reševal problem? In potem imamo dva problema, tri probleme hkrati na istem mestu in
               tega se moramo zavedati in to moramo začeti reševati, ne pa poslušati neke demagoške
               razprave tu notri pa o nekih politikah kdo so socialisti, komunisti, kapitalisti pa
               ne vem kaj vse, razmete? In to taki otroci, ki nimajo minute delovne dobe. Lepo vas
               prosim, kje mi živimo? Lepo vas prosim.</p>
               <p>Da zaključim in se opravičujem, ker sem se malo razburil, ker sem čustveni človek, ne
               morem si pomagati. Mi ne smete to vzeti za slabo ali pa mi zameriti, ker sem resnično
               pošten človek bil celo svoje življenje in bi rad to enkrat prenesel tudi na vse
               ostale. Ne, da ne nekdo pri s figo v žepu sem, se iz nas norca dela, od tu se pa z
               nekim Porschejem ali nekim avtom odpelje ko mali bog in se mu čisto fučka za moj bogi
               narod, čisto se jim fučka. In te moramo mi presekati. Mi lahko to naredimo. Ta
               omrežja lahko raztrgamo. Lahko to naredimo ampak dajmo to enkrat narediti za naše
               otroke, dajmo za naše vnuke to narediti, dajmo za tiste uboge, ki imajo po par sto
               evrov penzije. Dajmo to narediti, imejmo toliko, da ne bom rekel kaj, imejmo toliko
               duše, imejmo toliko srca. Naredimo to. Vas nič ne boli srce? Priti sem in komentirati
               in pameten biti ko imaš 2 tisoč ali 2 tisoč in pol plače. To lahko vsak, dragi moji.
               In zaključujem s tem. Res se opravičujem. Ponavadi sem bolj glasen ampak nisem zaradi
               tega nič zlonameren ali karkoli in se vsem opravičujem, če sem kogarkoli prizadel
               tukaj, da mi ne bi zamerili. Delam to kar delam, delam z dušo in srcem, za našo
               domovino Slovenijo. Dajmo stopiti skupaj, lepo vas prosim. Hvala lepa.</p>
            </sp>
            <sp xml:id="SDT7-Skupna-2015-01-21.sp51">

               <speaker>PREDSEDNIK UROŠ PRIKL:</speaker>

               <p>Hvala lepa gospod Pojbič za vašo razpravo.</p>
               <p>Mislim, da se v tej sobi strinjamo vsi, da bi bilo politične točke kovat na otrocih,
               nizkotno, podlo in pokvarjeno in verjamem, da tega ne bomo počeli. Da bomo počeli
               stvari, ki bodo otroke, naše otroke spravili iz revščine v boljši položaj.</p>
               <p>Gospod Kordiš, imate repliko.</p>
            </sp>
            <sp xml:id="SDT7-Skupna-2015-01-21.sp52">

               <speaker>MIHA KORDIŠ (PS ZL):</speaker>

               <p>Tako je. Imam repliko.</p>
               <p>Lahko bi repliciral na malo morje stvari ampak se bom omejil na to, da je očitno pač
               trenutek ko nek <q>"mulc"</q>, nek otrok brez delovne dobe mora tam neko kleno kmečko
               slovensko pamet malo pošolati o določenih zadevah tako da bo moja replika precej
               vsebinska.</p>
               <p>Kar se tiče gospodarstva in gospodarstvo kot temelj neke blaginje in kako moram
               najprej to vzpostaviti. V načelu bi se sicer moral strinjati ampak poglejte. V tem
               trenutku je situacija taka, da premoremo presežek plačilne bilance. Kaj to pomeni? Da
               tudi, če sprejmemo logiko, neko absurdno ekonomsko logiko zaradi tega, ker država ni
               kmetija, država ni gospodinjstvo ampak tudi če sprejmemo to logiko, še vedno
               proizvedemo več kakor porabimo. Presežek plačilne bilance nenazadnje pomeni, da več
               izvozimo kolikor uvozimo.  Ta presežek je precej velik. In kaj nam to pove? Mi ne živimo preko
               svojih zmožnosti. Materialno bogastvo se povečuje, se pa dobički ali pa dejanska
               korist od tega bogastva zliva v rokah peščice. Kopiči se v rokah, v naročju zelo
               drobne drobne peščice 1% tistih, ki so najbogatejši in ne gre v neko skupno blaginjo,
               na primer v državni proračun, kjer bi lahko koristilo razreševanju takih težav s
               katerimi se danes soočamo. Ne, gre v privatne žepe. In če se želimo s socialnimi
               stiskami, tudi s socialnimi stiskami otrok zares spopasti in spoprijeti, moramo
               spremeniti to logiko in moram na tem koncu zapoprijeti. Najlepša hvala za besedo.</p>
            </sp>
            <sp xml:id="SDT7-Skupna-2015-01-21.sp53">

               <speaker>PREDSEDNIK UROŠ PRIKL:</speaker>

               <p>Hvala lepa kolega Kordiš.</p>
               <p>Besedo dajem še enkrat gospe Aniti Ogulin.</p>
            </sp>
            <sp xml:id="SDT7-Skupna-2015-01-21.sp54">

               <speaker>ANITA OGULIN:</speaker>

               <p> Zelo se vam zahvaljujem, da se bila danes priča vaši razpravi, res hvala lepa. Ob
               vsej tej razpravi mene zanima samo nekaj, če dovolite, gospod predsednik ali pa
               predsedujoči. Pred seboj imam sklepe, pet jih je. Veste, ko nevladna organizacija
               sprejme neke sklepe organov nadzora, kogarkoli, ima nosilca in datum izvedbe. Me zelo
               zanima kdo bo izvedel in do kdaj te sklepe.</p>
               <p>Druga zgodba. Mi smo civilna družba. Za to kar počnemo ne dobivamo plače, nam je nima
               kdo dati, pa smo mi predlagali in dali predloge, ki jih vi v teh sklepih nimate. Ne
               enkrat, že mnogokrat nazaj. In mene zanima kdo od vas poslancev tukaj je pripravljen
               karkoli spremeniti v predlogih, ki jih je dala Zveza prijateljev mladine skupaj z
               Unicefom in to takoj. Mi govorimo kaj vse moramo storiti. Glejte gospodje, pri nas se
               ne govori kaj moramo ampak kaj bomo ta hip. Ni več moramo. Ni več časa. V zgodbah o
               katerih smo v naši državi, v zvezi z revščino otrok in družin, jaz vam nisem govorila
               s kakšnimi stiskami vse se soočamo, tudi zaposlenih 30% jih je že, ki prosijo za
               pomoč. Jaz vam nisem govorila kaj se dogaja s trajno nezaposlenimi, samomore delajo,
               nikoli več ne bodo sposobni delati. Ali vi razumete, šest mesecev, mamica, ki je šest
               mesecev izgubila službo, akademsko izobražena, po šestih mesecih ni več sposobna brez
               delati biti niti mama, kaj šele, da bi jo znova vključili v delovni proces. Govorimo
               o tem, da so ukrepi, ki smo jih predlagali, predvsem pa govorimo o aktivaciji,
               potrebni danes, ne čez leto, ne čez mesec. Me razumete v čem govorim? In ti sklepi,
               oprostite, vsaka čas, imate strokovne sodelavce, ki jih oblikujejo ampak to ni to o
               čemer smo se mi danes pogovarjali, oprostite. To o čemer smo se pogovarjali je tole.
               In lepo prosim, dajmo jih oprimiti z nosilci in datumi ukrepanja. Hvala.</p>
            </sp>
            <sp xml:id="SDT7-Skupna-2015-01-21.sp55">

               <speaker>PREDSEDNIK UROŠ PRIKL:</speaker>

               <p>Hvala lepa gospa Ogulin za vaša razmišljanja.</p>
               <p>Mogoče samo nekaj pojasnil. Ti vaši predlogi za izboljšave, ki smo jih dobili na
               mizo, jih bomo skupaj s sklepi, ki jih bomo sprejeli na tej seji odbora, posredovali
               vladi. Tako da odgovor na vprašanje naslovnika oziroma nosilca izvajanja ukrepov,
               politik, strategij in tako dalje je, naslov je Vlada Republike Slovenije kot tista
               izvršilna veja oblasti. Znotraj te vlade pa Ministrstvo za delo ampak ne samo
               Ministrstvo za delo ampak tudi drugi. Če ste se malo sprehodili skozi te sklepe,
               vidite, da je ravno tendenca k temu, da zdaj se ne vije vsa, torej da ni ves fokus
               problema na enem ministrstvu, ker dejansko je to iluzorno za pričakovati, da bi
               minister ali pa ministrica na področju dela, sociale, družine in tako dalje imela
               čarobno palico ampak je potrebno sodelovanje tudi drugih ministrstev, šolstva,
               gospodarstva seveda najbolj pa finance. in zdaj če mi dovolite moje subjektivno
               razmišljanje ali pa neko subjektivno noto. Ko bo pa, upam, da še ni,  pa si ne delam iluzij, da
               pravilno razmišljam – Ministrstvo za finance ali pa resorni finančni minister tisti
               glavni, ki bo določal, koliko in v kakšnem obsegu ter v kakšnih <q>"ratah"</q> bodo šla
               finančna sredstva za socialne ali družinske projekte, potem bo pa hudo. Jaz verjamem,
               da bo taisti finančni minister imel zadosti posluha za ministrice in ministre, ki se
               ukvarjajo direktno ali neposredno s socialno problematiko.</p>
               <p>Seveda, o časovnici je iz naslova tega našega oziroma teh najinih odborov zelo težko
               govoriti. Seveda pa je v enem izmed sklepov napisano, da terjajo izsledki obeh
               raziskav, tako Unicefove kot inštitutove, nemudoma ukrepanje, nemudoma sprejetje
               nekih odločitev, promptnih odločitev. Seveda, ti ukrepi, verjamem, da bodo prijeli,
               ker bodo premišljeni, rezultati bodo pa prišli z nekim zamikom, pod pogojem, da bomo
               to pravočasno naredili, in jaz verjamem v to. Tako smo s tem namenom tudi te predloge
               pripravili. Nekako smo jih uskladili znotraj koalicije, pa tudi od nekaterih kolegov
               izven koalicije sem slišal pozitivne komentarje, pozitivne vibracije, in verjamem, da
               jih bo tudi Vlada vzela za dobronamerne, verjamem pa, da tudi kolega Pojbič, ki ga
               včasih čustva zavedejo in ni nič narobe pri tem. Kolega Pojbič, izvolite.</p>
            </sp>
            <sp xml:id="SDT7-Skupna-2015-01-21.sp56">

               <speaker>MARIJAN POJBIČ (PS SDS):</speaker>

               <p>Čisto na kratko.</p>
               <p>Če sem zdaj pravilno razumel - upam da, me boste popravili -, mislim, da lahko pri
               drugem predlaganem sklepu dodamo, čisto na kratko, in sicer: <q>"Odbor za delo, družino,
               socialne zadeve in invalide ter Odbor za izobraževanje, znanost, šport in mladino
               predlagata Vladi, da pri izvajanju svojih politik ter predvidenih sprememb zakonodaje
               upošteva izsledke in priporočila obeh raziskav ter stališča in predloge ZPMS in
               Unicefa Slovenije."</q> Mislim, da to ne more biti sporno. Če je to za kateregakoli
               koalicijskega partnerja sporno oziroma če je za vašo koalicijo tu karkoli spornega,
               jaz mislim, da ni, ker ste vsi to prebrali. To so res dobronamerne stvari, ki v
               resnici gredo v pravo smer. To je moj predlog. In bi predlagal, da se, prosim lepo,
               ta drugi sklep samo s tem delom dopolni.</p>
            </sp>
            <sp xml:id="SDT7-Skupna-2015-01-21.sp57">

               <speaker>PREDSEDNIK UROŠ PRIKL:</speaker>

               <p>Če mene vprašate, jaz tu ne vidim nič spornega<gap n="…"/></p>
            </sp>
            <sp xml:id="SDT7-Skupna-2015-01-21.sp58">

               <speaker>MARIJAN POJBIČ (PS SDS):</speaker>

               <p>Pa mislim, da tudi gospa ministrica<gap n="…"/> A, ni je več tukaj. Hvala.</p>
            </sp>
            <sp xml:id="SDT7-Skupna-2015-01-21.sp59">

               <speaker>PREDSEDNIK UROŠ PRIKL:</speaker>

               <p>Jaz tu ne vidim nič spornega. Sem pa tako ali tako povedal, da ne glede na to, katere
               sklepe bomo – verjamem, da bomo vseh teh pet sprejeli -, bomo priporočila tako ali
               tako poslali zraven in jih ustrezno tudi titulirali. Načeloma pa jaz ne vidim tu
               nobenih težav, da to, kar ste povedali, zapišemo zraven.</p>
            </sp>
            <sp xml:id="SDT7-Skupna-2015-01-21.sp60">

               <speaker>MARIJAN POJBIČ (PS SDS):</speaker>

               <p>Lepo prosim. In želim, da ta sklep daste na glasovanje, v imenu poslanske
               skupine.</p>
            </sp>
            <sp xml:id="SDT7-Skupna-2015-01-21.sp61">

               <speaker>PREDSEDNIK UROŠ PRIKL:</speaker>

               <p>Gospod Pojbič, bodite tako prijazni, ker sem vas poslušal, nisem pa si zapisoval<gap n="…"/> <stage>/
               Medsebojni pogovor/</stage> V redu, bomo to dopisali. Prav, hvala lepa.</p>
               <p>Je mogoče še kakšno razmišljanje, kakšna razprava? Zdajle ali<gap n="…"/> ker bomo potem še o
               sklepih posebej razpravljali? Bi v tem trenutku želelo ministrstvo besedo? <stage>(Ne.)</stage></p>
               <p>Zaključujem razpravo in predlagam ugotovitveni sklep: Odbor za izobraževanje,
               znanost, šport in mladino ter Odbor za delo, družino, socialne zadeve in invalide sta
               se seznanila s tematiko vpliva recesije na socialni položaj v Sloveniji 2013-2014, s
               poudarkom na položaju otrok. Glede na to, da gre za ugotovitveni sklep, ni
               glasovanja; to so pač dejstva, s katerimi smo bili danes seznanjeni.</p>
               <p>Odboroma zdaj predlagam, da razpravljata in ob zaključku tudi ločeno odločata o
               naslednjih predlogih sklepov. Zdaj pa vseeno dovolite – in mogoče še malo potrpljenja
               -, da vam te sklepe, tudi tega dopolnjenega, ki ga je kolega Pojbič dopolnil, vseh
               teh pet sklepov preberem. Seveda, razprava bo skupna, če bo do razprave še prišlo, ko
               bomo pa odločali, pa bomo posebej odločali člani Odbora za delo in člani Odbora za
               izobraževanje, o vsakem posebej, kot mi je bilo sugerirano; malce dlje bo trajalo,
               ampak rezultat delo krasi.</p>
               <p>Torej, prvi sklep: Odbor za delo, družino, socialne zadeve in invalide ter <stage>(ločeno)</stage>
               Odbor za izobraževanje, znanost, šport in mladino poziva Ministrstvo za delo,
               družino, socialne zadeve in enake možnosti, da enkrat letno pripravi poročilo  o socialnem položaju v
               Sloveniji in ga posreduje Državnemu zboru.</p>
               <p>Sklep številka dve: Vsak posamezni odbor predlaga Vladi, da pri izvajanju svojih
               politik ter predvidenih spremembah zakonodaje upošteva izsledke in priporočila obeh
               raziskav ter stališča Zveze prijateljev mladine in Unicefa Slovenije. To je ta
               dopolnitev, ki jo je predlagal kolega Pojbič in se nanaša na ta dokument, ki smo ga
               prejeli danes na seji.</p>
               <p>Tretji sklep: Ločeno vsak odbor predlagata Vladi vzpostavitev medresorske delovne
               skupine za preprečevanje revščine otrok v sestavi vseh ključnih ministrstev ter
               predstavnikov nevladnih organizacij, ki bo redno spremljala in nadzirala položaj
               otrok ter na podlagi tega pripravila predloge za ukrepanje in v interesu izboljšanja
               socialnega položaja otrok.</p>
               <p>Sklep številka štiri: Posamično obe delovni telesi predlagata Vladi, da sprejme
               konkretne zaveze za odpravo in preprečevanje revščine otrok na način, da otroke
               postavi v ospredje oblikovanja politik ter da postavi merljive cilje za zmanjševanje
               revščine otrok.</p>
               <p>Sklep številka pet: Posamično oba odbora predlagata Vladi, da pri sprejemanju
               reformnih ukrepov oziroma večjih spremembah in ukrepih na področju finančne ali
               fiskalne politike predhodno izvede oceno socialnih učinkov.</p>
               <p>Tako, zdaj sem vam te sklepe prebral. Odpiram razpravo o predlogih vseh petih
               sklepov. Kolega Zajc, izvolite.</p>
            </sp>
            <sp xml:id="SDT7-Skupna-2015-01-21.sp62">

               <speaker>SIMON ZAJC (PS SMC):</speaker>

               <p>Samo na to dopolnitev drugega sklepa bi se malo vrnil. Z vsem spoštovanjem do gospoda
               Pojbiča, ne vidim potrebe po tej dopolnitvi, glede na to, da je Zveza prijateljev
               mladine sodelovala pri priporočilih Unicefa in da je tu že napisano, da <q>"naj upošteva
               izsledke in priporočila obeh raziskav"</q>, se pravi, da imamo to že vse napisano. Čemu
               zdaj<gap n="…"/> Zdaj ne vem, če se bomo tako odločili, da bomo to predlagali, ampak ne razumem,
               zakaj bi še dodatno razlagali, še v novem stavku nekaj, kar že imamo napisano. Nisem
               nič proti, ampak to že imamo napisano in ne vem, zakaj bi zdaj še dopolnjevali nekaj,
               kar že imamo v prvotno oblikovanem sklepu. To je samo vprašanje.</p>
            </sp>
            <sp xml:id="SDT7-Skupna-2015-01-21.sp63">

               <speaker>PREDSEDNIK UROŠ PRIKL:</speaker>

               <p>Mogoče eno kratko pojasnilo. V predlaganih sklepih smo se fokusirali na izsledke obeh
               raziskav, izhajajoč iz končnega poročila IRS-a, Inštituta RS za socialno varstvo in
               pa Unicefa. <stage>/ Oglašanje v ozadju/</stage> Ne, priporočila ne. Ta priporočila smo danes na
               seji dobili na mizo. Moram iskreno povedati, ker sem pač vodil to sejo, nisem mogel
               ravno v detajle iti pogledat, nekatere zadeve se ponavljajo, nekatere zadeve imajo pa
               širšo dimenzijo. Kot je, recimo, konkretno spremljanje položaja otrok, sprejetje
               priporočil in tako dalje. Skratka, so priporočila, ki nimajo nobene direktne vzročne
               povezave z izsledki obeh raziskav. Ko sem poslušal kolega Pojbiča, se mi je zdelo
               morda na prvi pogled nenavadno, da to dodajamo še k tem sklepom, ker sem itak imel
               namen predlagati vam, da to zadevo pošljemo hkrati tudi na Vlado. Ampak resnično ne
               vidim nobenega razloga, da ne bi tega vključili v drugi sklep, kot sem ga
               prebral.</p>
               <p>Kolegica Korenjak, izvolite.</p>
            </sp>
            <sp xml:id="SDT7-Skupna-2015-01-21.sp64">

               <speaker>KSENIJA KORENJAK KRAMAR (PS SMC):</speaker>

               <p>Hvala lepa.</p>
               <p>Morda bi dala še eno pojasnilo zraven. Jaz sprejemam to razlago, vendar bi vseeno
               vprašala, namreč, jaz vidim ravno to, o čemer ste dali pojasnilo. Vidim, da je to v
               3. točki, če se ne motim, sklep pod številko 3 vsebuje ravno to, torej, da se bodo v
               okviru te skupine verjetno še tudi dodatna priporočila, ki bodo oblikovana, in ta, ki
               so in niso vključena, potem tudi upoštevala. Tako se mi zdi, da je celo širše, kot pa
               je ta druga, in tudi jaz v bistvu ne vidim nekega tehtnega razloga, zakaj bi tako
               dopolnjevali. Ampak ustvarja zdaj neko potrebo po pojasnilu ali pa neko napetost
               glede tega, no. To je zgolj moje stališče. Hvala lepa.</p>
            </sp>
            <sp xml:id="SDT7-Skupna-2015-01-21.sp65">

               <speaker>PREDSEDNIK UROŠ PRIKL:</speaker>

               <p>Zdaj eno kratko pojasnilo z moje strani glede 3. točke. Jaz sem tudi mogoče, ko sem
               pripravljal ta tretji sklep, bil malo  v dilemi ali bomo še eno delovno skupino več dali,
               ker Vlada pa ministrstva pa ne nazadnje še kdo, jaz mislim, če sem rekel 200 delovnih
               skupin, sem malo rekel. Mnogo nedelujočih, mnogo, ne bom rekel škodljivih, ampak
               koristnih pa tudi kaj dosti ne, ampak tukaj pa dejansko mislim, da ta ne bo takšna,
               glede na poznavanja posameznikov iz civilno družbene sfere in iz ministrstev, ki se s
               problematiko mladih ali pa otrok ukvarjajo, verjamem da bo dobra. In vidim predvsem
               to komisijo ali pa to delovno telo, kot neko posvetovalno telo predvsem za v
               prihodnje. Če sem pa prav razumel predlagatelja, se pravi Unicef pa ZPM, Zveze
               prijateljev mladine, pa verjamem, da bi radi v takšni obličnosti kot so to zadevo
               pripravili, jo tudi posredovali vo Vlade. In sedaj, če jo mi vključimo v sam sklep,
               ne vidim nič napak, kvečjemu lahko ima večjo težo kot pa, da damo kot neko prilogo k
               našim sklepom, ki verjamem, da jih bomo tukaj sprejeli. Pa nočem sedaj biti preveč
               kritičen, ker je vaše delo neprecenljivega pomena, ko se z otroci ukvarjate, ampak
               drugič pa omogoče takšne zadeve le kako minutko prej, da jih lahko ustrezno
               komponiramo v naša gradiva. Ne bi sedaj bilo te razprave, če bi jaz to dobil vsaj
               zjutraj ob deveti uri. <stage>/ glas iz ozadja./</stage></p>
               <p>Če se prijavite, potem lahko.</p>
            </sp>
            <sp xml:id="SDT7-Skupna-2015-01-21.sp66">

               <speaker>ANITA OGULIN:</speaker>

               <p>Prosim, ali lahko samo<gap n="…"/></p>
            </sp>
            <sp xml:id="SDT7-Skupna-2015-01-21.sp67">

               <speaker>PREDSEDNIK UROŠ PRIKL:</speaker>

               <p>Ste se že prijavila. Ja, izvolite.</p>
            </sp>
            <sp xml:id="SDT7-Skupna-2015-01-21.sp68">

               <speaker>ANITA OGULIN:</speaker>

               <p>Hvala. Poglejte. Mi smo pred mesecem in več dali vsem poslanskim skupinam,
               predsedniku vlade, enake, enake, skoraj enake predloge. Ne me narobe razumeti, dali
               smo zato, da bi bil moratorij za plačila, se pravi, da ne bi država znova – saj
               razumete o čem govorim – da bi vsaj država sprejela ali pa politika sprejela
               moratorij plačil tistih, ki jih ljudje ne zmorejo več. Da država, da javna
               institucije ne bi tožile ali pa izvršbe delale družinam, ki ne morejo plačati, da bi
               otroci ohranili vsaj varen dom oziroma streho nad glavo. Poglejte, petnajsta,
               šestnajsta točka je izjemno pomembna. In vi ste to vse že dobili. Tudi predsednik
               vlade je dobil. In zato sedajle pravzaprav, veste, se mi ne zdi korektno reči, da
               niste seznanjeni s tem, ker potem pa res vidim, da se ne informirate med seboj. To je
               ena zgodba. Se opravičujem. Nočem biti napadalna. Jaz, poglejte, morate vedeti, mi
               smo glas najšibkejših in zato se mi zdi zelo pošteno in pravično, to so ukrepi, ki
               jih rabi ta družba takoj. Me razumete o čem govorim. Če pa gremo na komisijo, dajmo,
               dajte ustanoviti komisijo. Mi smo itak brezplačno. Saj ne rabimo mi zato, ker smo v
               neki komisiji biti plačani, da se razumemo. Mi smo vam na voljo 24 ur na dan s svojim
               prostim časom. Nihče ne zaračunava nobene ure. Še celo kaj več naredimo. Me razumete?
               Hvala.</p>
            </sp>
            <sp xml:id="SDT7-Skupna-2015-01-21.sp69">

               <speaker>PREDSEDNIK UROŠ PRIKL:</speaker>

               <p>Hvala lepa.</p>
               <p>Gospod Zajc, izvolite.</p>
            </sp>
            <sp xml:id="SDT7-Skupna-2015-01-21.sp70">

               <speaker>SIMON ZAJC (PS SMC):</speaker>

               <p>Jaz bi se samo zahvalil za pojasnitev, gospod predsednik. In pač ja, sedaj razumem in
               nimam težav s tem razširjenim sklepom.</p>
            </sp>
            <sp xml:id="SDT7-Skupna-2015-01-21.sp71">

               <speaker>PREDSEDNIK UROŠ PRIKL:</speaker>

               <p>OK. Hvala lepa.</p>
               <p>Še kakšna razprava? Ob zaključku pa še resorno ministrstvo, gospa Vukova.
               Izvolite.</p>
            </sp>
            <sp xml:id="SDT7-Skupna-2015-01-21.sp72">

               <speaker>MARTINA VUK:</speaker>

               <p>Hvala lepa. Lep pozdrav tudi z moje strani!</p>
               <p>Se opravičujem, ker sedaj pri sklepih bom pravzaprav imela neko, ne vem kako naj temu
               rečem, neko zaključno besedo, ampak sem narobe razumela to reakcijo od prej. Sem
               mislila, da potem bomo še naprej nadaljevali to razpravo. Ampak ne bom šla podrobno.
               Lahko bi sedaj tehnokratsko odgovarjala kako je bilo s spremembami te socialne
               zakonodaje, kaj je začelo veljati 1. 9. 2014, kdaj bomo rezultati, kaj že prvo
               opažamo, saj ministrica je uvodoma že večino stvari povedala bolj podrobno, tudi
               poročamo, pišemo, itn. Jaz bi mogoče hotela poudariti pa pozitivne vidike današnje
               razprave. Saj veste kako je, ko si na vrhu, so vsi tvoji prijatelji, ko si na dnu, te
               nihče več ne pozna in revščina je pač tisto dno, ko se nihče noče s tem ukvarjati
               zato, ker se je najlažje obrniti stran. To še kako dobro vedo nevladne organizacije,
               ki so tiste, ki pa ne želijo in tudi ne morejo obrniti obraza stran. In tudi država
               je ta, ki tega ne želi. Hudič pa je, ko je prva in edina asociacija na to, kdo je
               tisti, ki naj znižuje revščino ali pa jo odpravlja ministrstvo, ki pokriva socialo.
               Potem pač nekaj ne štima, zato ker družba na ta način revščine ne bo nikoli  opravila. In, kar mene
               veseli in to sem hotela poudariti je to, da danes tukaj pa nisem dobila tega občutka,
               ampak sem dobila ta občutek odgovornosti, zavedanja o odgovornosti vseh pravzaprav,
               da se revščina ne bo odpravila samo preko socialnih transferjev, da je pasivizacija
               ljudi, v katero zapadejo, da je ta začaran krog revščine dolgotrajnih prejemnikov
               denarne socialne pomoči, dolgotrajno brezposelnih ljudi, da je to ta začaran krog, ki
               nas potiska še globljen in predvsem, kar je največja katastrofa in zato izgubljamo
               štiri leta generacije in tako naprej, to potiska v revščino otroke. In absolutno je
               to največja nevarnost, s katero se soočamo. Zato, ja, mi lahko kritiziramo vse žive
               socialne zakonodaje take in drugačne, ampak s popravki tega, z ne vem kakšnim
               povišanjem mi tega ne bomo rešili, dokler ne bomo zgodbo vzeli celovito. Torej
               socialni transferji so tista gasilna akcija, kakor ji rečemo, ki blaži položaj tukaj
               in zdaj, takrat, ko pač nekdo zato, da preživi, saj v resnici bolj životari, ampak
               zato, da vsaj lahko životari v tistem trenutku. V kolikor pa mi dopustimo, da to
               postane edini način boja proti revščini in socialni izključenosti, potem bomo samo
               životarjenje razširili na vedno večji krog ljudi in razslojevanje razširili. Zato je
               druga ključni ta sklop, drugi ključen ta aktivacija. Torej zaposlovanje in zdaj, ker
               vemo, da trg sam od sebe pač v trenutni situaciji ne ustvarja dovolj delovnih mest in
               resnici na ljubo jih nikoli ne bo ustvarjal dovolj, ker tudi, ko smo mi na vrhu ni
               nikoli polna zaposlenost, to je realno stanje, zato moramo mi tudi druge ukrepe.
               Ampak zato skušamo z aktivno politiko zaposlovanja pač priti nasproti tistim, ki tako
               kot je ministrica, sami od sebe pač službe ne morejo najti. Na žalost, v današnji
               situaciji to niso samo tisti, ki so eno ali več let brezposelni, ampak so tudi mladi,
               zato smo šli s paketom jamstva za mlade s tistimi ukrepi, da omogočimo mladim to
               primerjalno prednost, da lahko dobijo prvo zaposlitev, ker žal je bil odziv takšen,
               da pač je skupina mladih iskalcev prve zaposlitve bila tista med brezposelnimi, ki je
               najbolj naraščala. Aktivacija, ki je bila danes že večkrat omenjena je pa pač ta
               vreča na žalost skoraj edina vreča, ki jo imamo v prihodnje iz evropskih sredstev,
               kar precej velika za naše razmere, 112-ih milijonov, ki jo moramo pametno in res
               pravilno usmeriti v to, da ljudje se ne bodo počutili zapuščene in dobili miloščino v
               denarju, ampak da bodo ali ostali ali pa se ponovno aktivirali na ta način, da bodo
               čutili, da tudi oni sodelujejo v tej družbi in da ni vsem vseeno in to je namen
               aktivacije. V kolikor bodo lahko šli potem ali preko programa aktivne politike
               zaposlovanja ali pa kar tako se zaposliti je to aleluja. Ampak ne bodo vsi mogli iti.
               To je realnost, tega se zavedamo, ampak vsaj ohranjati jih s tem, da so aktivni, da
               se čutijo, da sodelujejo je pa izjemnega pomena, ker na ta način vplivamo ne samo ali
               zmanjševanje brezposelnosti ali zmanjševanja plačevanja socialnih transferjev, ampak
               na višjo kakovost zdravja, kar ima tudi za posledico kvaliteto življenja, da ne
               govorim na druge stvari, tudi na gospodarsko rast konec koncev, ker vsi prispevajo h
               gospodarski rasti, tudi tisti, ki pač ne.</p>
               <p>In tretji ta paket, ki ga hočemo in skušamo skozi izpostavljati je pa v Sloveniji, je
               na dobri ravni še vedno. So pa te javne storitve, so tudi, ki tudi ključno
               pripomorejo pač k boju proti revščini in socialni izključenosti, od izobraževanja
               takega kot ga imamo, od vrtcev najprej do teh socialnih storitev, zdravstvenih
               storitev in tako naprej, to je pa tudi nek skupen boj, da ta nivo ohranimo oziroma
               gremo pogledati, kje se da stvari spremeniti, tako da bodo boljše, bolj učinkovite,
               bolj dostopne za vse. Ker ta široka dostopnost, enaka dostopnost za vse in enaka
               kvaliteta storitev je tisto, kar nas danes še vedno, ampak ni nujno, da nas bo za
               vedno, dela drugačne od tistih držav, ki so mogoče zdaj neke ukrepe sprejele, pa so
               pa tisti lestvici slabšanja položajev otrok in vseh ostalih prebivalcev višje od nas.
               Ampak v absolutnih številkah so pa daleč, daleč, daleč zadaj za nami in tega se
               moramo zavedati. To nam vseeno v veliki meri dela ta enaka dostopnost in
                  kakovost storitev,
               ki so na voljo vsem prebivalkam in prebivalcem, ne glede na premoženjsko stanje. Ni
               nujno, da bo vedno tako, ni to samoumevno in za vedno zagotovljeno. </p>
               <p>Zato za konec. Mi podpiramo te sklepe, ki jih mogoče boste, ki jih najbrž boste
               sprejeli, vseeno pa polagam nam vsem na dušo. Mi se moramo družba kot celota zmeniti
               kam gremo in kaj želimo in kaj so naše osnovne predispozicije. Ne z vidika ko sem jaz
               brezposelna eno, ko sem na vrhu in imam vsega preveč drugo, ko sem jaz delodajalka
               tretje, ko sem jaz tista, ki mi ne plačujejo plačo pa četrto. Za vse morajo veljavi
               enaka pravila ampak enaka ne glede na položaj posameznika, v katerem se v tistem
               trenutku znajde. In ko bomo tukaj prišli do soglasja, potem ne bo težav. Zaenkrat pa
               ne vem, če smo že prišli do tega soglasja. Hvala.</p>
            </sp>
            <sp xml:id="SDT7-Skupna-2015-01-21.sp73">

               <speaker>PREDSEDNIK UROŠ PRIKL:</speaker>

               <p>Hvala lepa gospa Vuk.</p>
               <p>Predlagam, da počasi pridemo h glasovanju. Najprej bomo glasovali v Odboru za delo,
               družino, socialne zadeve in invalide. Želite, da še enkrat preberem te sklepe? Ni
               potrebe. Tudi tisti del gospoda Pojbiča, dopolnilo, je bilo upoštevano. Torej člani
               Odbora za delo, družino, socialne zadeve in invalide od 41 do 60 imamo glasovalne
               naprave. Glasujemo o prvem sklepu. Sicer sem že glasovanje začel. Torej bomo
               glasovali o paketu vseh petih sklepov. Torej glasujemo.</p>
               <p>Kdo je proti? <stage>(14 članov.)</stage> Kdo je proti? <stage>(Nihče.)</stage></p>
               <p>Ugotavljam, da smo vse sklepe sprejeli soglasno.</p>
               <p>Mi smo svoje delo glede glasovanja o sklepih zaključili. Besedo predajam kolegici Bon
               Klanjšček.</p>
            </sp>
            <sp xml:id="SDT7-Skupna-2015-01-21.sp74">

               <speaker>PREDSEDNICA MAG. MIRJAM BON KLANJŠČEK:</speaker>

               <p> Prehajamo na odločanje našega odbora ter Odbora za izobraževanje, znanost, šport in
               mladino. Glasujemo z napravami od 1 do 20. Imamo predlog vseh petih sklepov pred
               seboj in ne bomo brali in bomo glasovali skupaj. Glasujemo.</p>
               <p>Kdo je proti? <stage>(…)</stage> Kdo je proti? <stage>(…)</stage></p>
               <p>Ugotavljam, da smo vse sklepe sprejeli soglasno.</p>
               <p>Zaključujem 5. sejo Odbora za izobraževanje, znanost, šport in mladino in vsem se
               zahvaljujem za sodelovanje. <stage>/ oglašanje iz dvorane/</stage> Izvolite.</p>
            </sp>
            <sp xml:id="SDT7-Skupna-2015-01-21.sp75">

               <speaker>BREDA KRAŠNA:</speaker>

               <p>Mi imamo danes zelo veliko čast, da smo videli na enem mestu toliko poslancev. Jaz bi
               res izkoristila to zadevo. In poslank, moram reči, da je večina poslank, kar
               dokazuje, da se s socialo še vedno največ ukvarjamo ženske. Ampak zapišite si v vaše
               koledarje. 14. aprila oziroma 13. aprila v ponedeljek imamo nacionalni otroški
               parlament v hramu demokracije, tukaj pri vas. Zelo bomo veseli, če se boste tega
               otroškega parlamenta udeležili, da boste videli kako skušamo mi, ne samo s
               humanitarnimi programi ampak tudi z drugimi programi, to našo mladino, naše otroke
               navajati na življenje. In drugi  pomemben dogodek, ki ga imamo je 8. maja, to je ob Dnevu Evrope.
               Zaključujemo naš program, vsakoletni, Evropa v šoli, kjer imamo ponavadi zelo veliko
               otrok na enem mestu in jim podelimo vsa možna priznanja. Oni je namreč celo leto
               ustvarjajo na temo Evrope že več let in to je tudi eden od programov, ki jih Zveza
               prijateljev mladine Slovenije pelje izključno s sredstvi donatorjev in sredstvi, ki
               jih dobimo iz dohodnine. Ne enega ne drugega programa nam ne sofinancira, prav zaradi
               tega, ker nimamo ustrezne zakonske podlage, nobena, ne država ne lokalna skupnost.
               Vljudno vabljeni, da boste videli tudi kaj delamo drugače ko se ne ukvarjamo samo s
               humanitarnostjo. Hvala.</p>
            </sp>
            <sp xml:id="SDT7-Skupna-2015-01-21.sp76">

               <speaker>PREDSEDNIK UROŠ PRIKL:</speaker>

               <p>Najlepša hvala za vaše povabilo. Verjamem, da se bomo v velikem številu udeležili, še
               večjem, kot smo se prvega otroškega parlamenta. Nekaj pa nas je bilo tam.</p>
            </sp>
            <sp xml:id="SDT7-Skupna-2015-01-21.sp77">

               <speaker>BREDA KRAŠNA:</speaker>

               <p>: Je pa letos zelo pomembno, ker je 25. obletnica otroškega parlamenta.</p>
            </sp>
            <sp xml:id="SDT7-Skupna-2015-01-21.sp78">

               <speaker>PREDSEDNIK UROŠ PRIKL:</speaker>

               <p>Hvala še enkrat za povabilo v imenu vseh.</p>
               <p>Tudi jaz zaključujem svoj del obveznosti tukaj in 4. sejo Odbora za delo, družino,
               socialne zadeve in invalide z iskrenim prepričanjem, upanjem in željo glede na
               slišano in videno tukaj, da se bodo te besede dejansko refleksirale tudi v dejanja in
               bomo priča otrokom, katerih se bo položaj izboljšal. Vi tukaj ste pa zagotovilo, da
               bo temu tako. Najlepša hvala še enkrat vsem skupaj. Želim vam še naprej lep dan. <stage type="time">Seja je bila končana 21. januarja 2015 ob 17.27.</stage>
               </p>
            </sp>
         </div>
      </body>
   </text>
</TEI>