<?xml version="1.0" encoding="UTF-8"?>
<TEI xmlns="http://www.tei-c.org/ns/1.0"
     xmlns:xi="http://www.w3.org/2001/XInclude"
     xml:id="SDT7-OZZ-nujna-5-2015-02-04">
   <teiHeader>
      <fileDesc>
         <titleStmt>
            <title>Zapisniki sej delovnih teles Državnega zbora Republike Slovenije</title>
            <title>Odbor za zdravstvo</title>
            <respStmt>
               <persName>Andrej Pančur</persName>
               <resp xml:lang="sl">Kodiranje TEI</resp>
               <resp xml:lang="en">TEI corpus encoding</resp>
            </respStmt>
         </titleStmt>
         <publicationStmt>
            <publisher>
               <orgName xml:lang="sl">Inštitut za novejšo zgodovino</orgName>
               <orgName xml:lang="en">Institute of Contemporary History</orgName>
               <ref target="http://www.inz.si/">http://www.inz.si/</ref>
               <address>
                  <street>Kongresni trg 1</street>
                  <settlement>Ljubljana</settlement>
                  <postCode>1000</postCode>
                  <country xml:lang="sl">Slovenija</country>
                  <country xml:lang="en">Slovenia</country>
               </address>
               <email>inz@inz.si</email>
            </publisher>
            <distributor>DARIAH-SI</distributor>
            <distributor>CLARIN.SI</distributor>
            <availability status="free">
               <licence>http://creativecommons.org/licenses/by/4.0/</licence>
               <p xml:lang="en">This work is licensed under the <ref target="http://creativecommons.org/licenses/by/4.0/">Creative Commons
                                Attribution 4.0 International License</ref>.</p>
               <p xml:lang="sl">To delo je ponujeno pod <ref target="http://creativecommons.org/licenses/by/4.0/">Creative Commons
                                Priznanje avtorstva 4.0 mednarodna licenca</ref>.</p>
            </availability>
            <date when="2019-02-12+01:00"/>
         </publicationStmt>
         <sourceDesc>
            <bibl>
               <idno type="custom" subtype="session">C72DEA48BF7B35E4C1257DDD00431453</idno>
               <idno type="custom" subtype="day">119E282E5CD90A25C1257DE70040D9D9</idno>
               <idno type="URI">https://www.dz-rs.si/wps/portal/Home/deloDZ/seje/evidenca?mandat=VII&amp;type=pmagdt&amp;uid=119E282E5CD90A25C1257DE70040D9D9</idno>
            </bibl>
         </sourceDesc>
      </fileDesc>
      <profileDesc>
         <settingDesc>
            <setting who="#SDT7-OZZ-nujna-5-2015-02-04.OZZ" n="5">
               <name>nujna seja</name>
               <date when="2015-02-04"/>
            </setting>
         </settingDesc>
         <particDesc>
            <listOrg>
               <org xml:id="SDT7-OZZ-nujna-5-2015-02-04.DZ">
                  <orgName xml:lang="sl">Državni zbor Republike Slovenije</orgName>
                  <listEvent>
                     <head>Mandat</head>
                     <event n="7" notBefore="2014-08-01" notAfter="2018-06-22">
                        <label>7. mandat (2014-2018)</label>
                     </event>
                  </listEvent>
                  <listOrg>
                     <head>Delovno telo Državnega zbora Republike Slovenije</head>
                     <org xml:id="SDT7-OZZ-nujna-5-2015-02-04.OZZ">
                        <orgName key="OZZ">Odbor za zdravstvo</orgName>
                     </org>
                  </listOrg>
               </org>
            </listOrg>
         </particDesc>
      </profileDesc>
   </teiHeader>
   <text>
      <body>
         <div>


            <stage type="title">REPUBLIKA SLOVENIJA DRŽAVNI ZBOR ODBOR ZA ZDRAVSTVO</stage>
            <stage type="session">5. nujna seja</stage>
            <stage type="date">(5. februar 2015)</stage>
            <stage type="chairman">Sejo je vodil Tomaž Gantar, predsednik Odbora za zdravstvo. </stage>
            <stage type="time">Seja se je pričela ob 19.06. </stage>
            <stage type="mag"/>


            <sp xml:id="SDT7-OZZ-nujna-5-2015-02-04.sp1">

               <speaker>PREDSEDNIK TOMAŽ GANTAR:</speaker>

               <p>Spoštovana ministrica za zdravje, spoštovane kolegice in kolegi poslanci, vsi
               vabljeni gostje, vsi prisotni.</p>
               <p>Pričenjamo s 5. nujno sejo Odbora Državnega zbora Republike Slovenije za
               zdravstvo.</p>
               <p>Obveščam vas, da se je opravičil in se ne more udeležiti današnje seje gospod Marijan
               Pojbič in namesto dr. Srečka Blažiča bo tukaj poslanka dr. Jasna Murgel.</p>
               <p>Seja odbora je bila sklicana v skladu s 47. členom in drugim odstavkom 48. člena
               Poslovnika Državnega zbora Republike Slovenije. Poslanska skupina Nove Slovenije je
               dne 30. 1. vložila zahtevo za sklic nujne seje Odbora za zdravstvo za obravnavanje
               naslednje točke dnevnega reda: Nevzdržne razmere pri zdravljenju bolnikov v
               intenzivnih enotah Univerzitetnega kliničnega centra v Ljubljani.</p>
               <p>Na sejo sem poleg predstavnikov predlagatelja zahteve in Vlade Republike Slovenije
               povabil tudi predstavnike institucij, katerih delo je neposredno povezano z vsebino
               obravnavanega vprašanja in strokovnjake, ki so povezani z navedenim področje.</p>
               <p>Vse še enkrat lepo pozdravljam.</p>
               <p>Prehajamo na določitev dnevnega reda današnje seje odbora.</p>
               <p>S sklicem seje ste prejeli tudi predlog dnevnega reda. Na dnevnem redu je ena točka,
               to so, <title>1. TOČKA DNEVNA REDA - NEVZDRŽNE RAZMERE PRI ZDRAVLJENJU BOLNIKOV V INTENZIVNIH ENOTAH UKC
               LJUBLJANA</title>. Do predvidenega roka nismo prejeli nobenega predloga za razširitev dnevnega reda in
               zato bomo pričeli s sejo.</p>
               <p>K tej točki so vabljeni poleg predlagatelja Poslanske skupine Nove Slovenije in
               prvopodpisane predsednice gospe Ljudmile Novak, še Vlada Republike Slovenije oziroma
               Ministrstvo za zdravje, Zdravstveni svet Republike Slovenije, Zavod za zdravstveno
               zavarovanje Slovenije, Zdravniška zbornica Slovenije, Zdravniško društvo, Nacionalni
               institut za javno zdravje, Klinika za infekcijske bolezni in vročinska stanja, iz UKC
               Ljubljana v.d. direktorja mag. Simon Vrhunc in še posamezni predstojniki oddelkov, ki
               se seveda nanašajo na to današnjo tematiko: prof. dr. Zlatko Fras, prof. dr. Marko
               Noč, prof. dr. Matjaž Veselko in prof. dr. Igor Muzlovič.<stage type="mag"/> (nadaljevanje)Na začetku dajem besedo predlagatelju zahteve,
               to je Poslanski skupini Nove Slovenije, v njenem imenu našemu podpredsedniku gospodu
               Vrtovcu.</p>
            </sp>
            <sp xml:id="SDT7-OZZ-nujna-5-2015-02-04.sp2">

               <speaker>JERNEJ VRTOVEC: (PS NSi):</speaker>

               <p>Spoštovani gospod predsednik, kolegice in kolegi, spoštovana gospa ministrica,
               predstojniki, eminentni gostje. Lepo pozdravljeni tudi v mojem imenu, v imenu
               Poslanske skupine Nove Slovenije, ki smo sklicali omenjeno izredno sejo Odbora za
               zdravstvo z naslovom Nevzdržne razmere pri zdravljenju bolnikov v intenzivnih enotah
               UKC Ljubljana. Namreč, jaz bom bil uvodoma zelo kratek, zaradi tega, ker pri tako
               eminentnih gostih, kot jih imamo, in strokovnjakih, je brezpredmetno nekaj na pamet
               razpravljati, ampak predvsem naj predstojniki intenzivnih enot, tistih, ki se dnevno
               srečujete s to tematiko, s tem problemom poveste čim več, mi politiki pa bomo tisti,
               ki moramo stvari ne nazadnje urediti in večkrat vas tudi poslušati. Ampak, tako kot
               vsi državljani in državljanke, ki spremljamo poročila, medije, beremo, smo slišali
               krike zdravstvenega osebja, medicinskih sester, dobesedno krike vpijajočih v puščavi,
               češ dajte nekaj narediti, da so stvari nevzdržne. In strinjam se, nečloveško je,
               prvič – da primanjkuje osebja za zdravljenje naših bolnikov in drugič – da so
               pacienti hospitalizirani kar na hodnikih. Veste, to ni dober zdravstveni sistem, tak
               zdravstveni sistem je lahko primerljiv z Burkina Faso, Nigerijo, Ugando in tako
               naprej. In prav s tem namenom smo mi sklicali izredno sejo, da se te stvari ne bi
               ponovile naslednje leto, kajti gripa bo minila v roku enega meseca, stvari se bodo v
               UKC Ljubljana normalizirale, naslednje leto decembra bomo spet bili priča temu
               problemu, tej težavi. Zaradi tega dajmo danes na tej seji odbora sprejeti neke
               zaveze, poslušati strokovnjake, ki se dnevno s tem ukvarjajo, s to tematiko, s tem
               problemom in stvar nekako rešiti. Ne samo kratkoročno, ampak dolgoročno, pa ne zaradi
               nas samih ali pa zaradi zdravstva kot takšnega, ampak zaradi pacientov. Ne nazadnje
               so pacienti tisti, ki vplačujejo v zdravstveno blagajno in če jaz nekaj vplačam v
               nekaj, v določeno blagajno, potem imam tudi pravico, da sem deležnik iz tega. In kar
               je največ normalno je to, da potemtakem moram imeti zagotovljeno dobro in kakovostno
               oskrbo na oddelkih intenzivne terapije. In zdaj vsi odgovorni, tudi mi politiki, si
               predstavljajte, da zbolimo za gripo, ali mi ali naš bližnji pa gremo v UKC Ljubljana
               in smo tam hospitalizirani na hodniku ali pa smo v sobi, ki je namenjena za dve
               osebi, noter pa nas je pet. Jaz ne mislim nobenega kriviti, ampak predvsem želim
               poslušati in prisluhniti vam strokovnjakom, ki se dnevno s tem ukvarjate,
               predstojnikom, ministrici.</p>
               <p>Želim pa, kot predlagatelj te izredne seje, da na koncu povlečemo neke zaključke, da
               pridemo do rešitev, da se naslednje leto to ne bi več ponavljalo. Jaz vem, mi urgence
               ne moremo zgraditi ali pa nove bolnišnice zgraditi v enem letu, ampak lahko pa nekaj
               naredimo, da do tega ne bi prihodnje leto več prišlo.</p>
               <p>Lahko se edino dotaknem ene stvari še v nadaljevanju. Jaz ne želim izpasti s sklicem
               te seje, pa tudi ne Poslanska skupina Nove Slovenije, kot politikanti. Zaradi tega
               smo tudi kar veliko časa odlašali s sklicem te seje, kljub temu, da za ta problem
               vemo že nekaj mesecev. Ampak, dejansko, še enkrat želim poudariti, naš namen sklica
               je ta, da se konkretno reši ta nastali problem, da ministrica pove kje je težava, naj
               direktor UKC pove, kaj bomo naredili, da predstojniki povedo in da mi ne nazadnje
               potem poslanci Državnega zbora sprejmemo določene sklepe, obvezujoče, in da bomo
               naslednje leto ob tem istem letnem času rekli: Lani smo pa nekaj dobrega naredili.
                  <stage type="mag"/>(nadaljevanje) Zgolj in samo to je
               bil naš namen sklica te seje, kajti, poudarjam, nečloveško je, da so pacienti tako
               obravnavani, hospitalizirani na hodnikih, da nimajo osebja, ki bi jih, da je premalo
               osebja, ki bi paciente nekako obravnavali in za njih skrbeli. Osebje se, kakor lahko
               uspemo izvedeti iz medijev, po najboljših močeh trudi, tako medicinskih sestre, kot
               tudi predstojniki, po najboljših močeh lahko vidimo, da se trudimo. Ampak, nekaj je v
               človeških močeh, drugo pa je stvar, kar ni več stvar nemožnega, kar ni več možno
               narediti.</p>
               <p>Še enkrat poudarjam. Ta problem moramo rešiti, ne več imeti t.i. planskega
               gospodarjenja, da bomo nekaj planirali kako bo, ampak resno načrtovanje, sprejeti
               določene normative in tako naprej.</p>
               <p>To je z moje strani vse, se bom pa v nadaljevanju kot predlagatelj seveda še oglasil.
               Želim pa res slišati, da na tej seji dobimo končne rešitve.</p>
               <p>Najlepša hvala.</p>
            </sp>
            <sp xml:id="SDT7-OZZ-nujna-5-2015-02-04.sp3">

               <speaker>PREDSEDNIK TOMAŽ GANTAR:</speaker>

               <p>Hvala za predstavitev predloga.</p>
               <p>Zdaj bi dal besedo kar ministrici za zdravje gospe Milojki Kolar Celarc.</p>
            </sp>
            <sp xml:id="SDT7-OZZ-nujna-5-2015-02-04.sp4">

               <speaker>MARIJA MILOJKA KOLAR CELARC:</speaker>

               <p>Hvala za besedo, gospod predsednik. Lepo pozdravljeni vsi poslanci, člani Odbora za
               zdravstvo, vsi vabljeni predstavniki iz UKC Ljubljana, predstavniki zdravstvene nege,
               vsi ostali, mediji.</p>
               <p>Dovolite mi, da v začetku povem par besed, s katerimi se boste verjetno vsi
               strinjali. Na žalost razmere v intenzivnih enotah niso od včeraj. Vemo, da se število
               enot intenzivne terapije in intenzivne nege ni povečevalo že kar nekaj časa.
               Upoštevati pa je pri tem potrebno, da je bil centralni posteljno diagnostični objekt
               UKC Ljubljana predan v uporabo v 70-ih letih in da pravih prostorskih širitev enot
               intenzivne nege in intenzivne terapije v tem obdobju ni bilo. Tako, kot je tudi
               gospod poslanec predlagatelj omenil, da je se je dejansko šele s projektom oziroma z
               začetkom izvajanja DTS oziroma t.i. diagnostično terapevtskega servisa, kot ga v
               bistvu uradno poimenujejo, pričelo z načrtovanjem novih kapacitet za izvajanje
               intenzivne nege in terapije, a tudi to v omejenem obsegu, saj tudi novi DTS ne bo
               reševal celovite problematike intenzivne nege in terapije na infekcijski kliniki.
               Prav tako se lahko vsi strinjamo, da ima tudi ta projekt že zelo dolgo brado. Če se
               jaz prav spominjam, da se je dejansko pričel že v mandatu ministra Bručana. Doživel
               je že precej preprogramiranj, preprojektiranj, sprememb, zaustavitev, na žalost z
               vsakim novim vodstvom UKC, pa tudi z vsakim novim ministrom se je dejansko ta projekt
               delno zaustavil oziroma ni bil napredek oziroma ni sledil planirani izgradnji, tako
               kot je bilo prvotno predvideno.</p>
               <p>Naj opozorimo oziroma mislim, da je prav, ker bomo v kratkem obravnavali tudi
               rebalans proračuna za leto 2015, da pa kljub težki finančni situaciji v javnih
               financah, si je Ministrstvo za zdravje po dolgih letih uspelo izboriti, če temu lahko
               rečem, kolikor toliko spodoben proračun oziroma po dolgih letih imamo zdaj na
               razpolago, seveda če bo sprejet ta rebalans, 107 milijonov evrov, od tega kar 62,7
               milijona evrov je predvideno za investicije v terciar in sekundar. Mislim, da je to
               kljub vsemu en velik napredek v razmišljanju in v tem, da so investicije v zdravstvo
               nujno potrebne in da dejansko, če rečemo po kar nekaj letih suše in zmanjševanj tako
               višine plačevanja cene storitev od leta 2009, ko nas je zadela finančna kriza, <stage type="mag"/>(nadaljevanje) pa vse do leta, ki ga
               začenjamo, 2015, kjer se kaže, da bomo finančno lahko vsaj deloma sanirali zatečeno
               stanje oziroma vse tiste primanjkljaje in neinvestiranje, ki so se zgodili v
               preteklih letih. Tako, da mislim, da ta Vlada razume te probleme in prav zaradi tega
               je bil tudi posluh, da smo uspeli pridobiti ta sredstva, ki so predlagana v
               rebalansu.</p>
               <p>Zdaj, moram povedati, da takoj v petek, ko je Klinični center zaprosil Ministrstvo za
               zdravje za pomoč v materialu in opremi, smo se mi nemudoma odzvali, še isti dan smo
               vzpostavili kontakte z Ministrstvom za obrambo in je na osnovi zahtevanega spiska
               opreme bilo tudi predano, tako z Ministrstva za obrambo, oprema, ki je bila na
               razpolago, potem pa še kasneje s sklepom Vlade prerazporejeno oziroma odobreno
               črpanje opreme iz blagovnih rezerv, ki jih imamo za to na voljo. Moram povedati, da
               je dejansko ob tej priložnosti se strokovni direktor kirurških klinik UKC meni tudi
               po telefonu zahvalil za tako hitro reakcijo in pomoč, kar mislim, da je v takšnih
               primerih, ki jih lahko rečemo, zaradi izrednega priliva navala ljudi z gripo zelo
               pomembno, da se hitro odreagira.</p>
               <p>Zdaj še če grem osvetliti drug problem – kadre in zaposlovanje, je pa problem
               nekoliko širši oziroma bi ga ponazorila nekoliko tudi s številkami zato, da boste
               dobili pravi občutek. Verjetno pa bodo sami predstavniki iz Kliničnega centra
               povedali tudi svoje stališče oziroma s svojega vidika kako zadeve gledajo.</p>
               <p>Naj povem, da je Klinični center v obdobju od leta 2005 do 2013 povečal število
               zaposlenih za 11,8% ali 447 oseb. Od tega zdravnikov za 12,2% ali za 123 oseb,
               srednjih medicinskih sester so ostale na približno enaki ravni, medtem ko se je
               število diplomiranih ali višjih medicinskih sester povečalo za 70%, oziroma nominalno
               gledano za 582 oseb. Če smo jih imeli konec leta 2005 831, smo imeli teh sester,
               govorim samo o diplomiranih in višjih medicinskih, konec leta 2013 1413. To se pravi,
               582. To pomeni, da se je v teh letih, kljub vsemu naredilo kar precej v tem, da se je
               zadostilo v skladu s kadrovskimi načrti UKC, da se je povečevalo število zaposlenih
               na teh najbolj potrebnih kadrovskih nivojih. Medtem ko je treba pa povedati, da se je
               število nezdravstvenih delavcev v teh letih zmanjšalo za 177. V povprečju pa se je v
               obdobju teh 8 let povečalo število vseh zaposlenih za 11,8, zdravnikov med drugim za
               123 oseb. V primerjavi s številom medicinskih sester na zdravnika v letu 2013 lahko
               ugotovimo, da je v Urgentnem centru Maribor to razmerje 2,8, medtem ko je v Kliničnem
               centru v Ljubljani to razmerje celo nekoliko ugodnejše in pride 2,98 sestre na enega
               zdravnika.</p>
               <p>Glede na uvedbo zakona o uravnoteženju javnih financ in nadaljevanju vseh t.i.
               zakonov o izvrševanju proračunov po posameznih letih je bilo Ministrstvo za zdravje
               dolžno dajati soglasja k zaposlitvam v Kliničnem centru po predlogu vodstva.<stage type="mag"/>(nadaljevanje) In moram povedati, da
               dejansko Ministrstvo za zdravje je dajalo soglasja za vse predloge, ki jih je vodstvo
               Kliničnega centra predlagalo za zaposlitev zdravnikov in medicinskih sester. Tako smo
               v zadnjih treh letih od kar veljajo določbe ZUJF-a na Ministrstvu za zdravje podali
               za 401 osebo predhodnih soglasij za zaposlitve medicinskih sester. Od tega je bilo za
               77% nadomestnih zaposlitev, 8% zaposlitev za določen čas in kar 15% zaposlitev zaradi
               povečanja obsega programov. Tako, da je bilo v letu 2014 skupaj danih soglasij
               oziroma povečano število zaposlenih v višini 200 v letu 2013 124 in v letu 2012. Se
               pravi, da se je, to je, kar je ugotovilo tudi vodstvo UKC in je zato, bi rekla,
               nekako dodatno zaposlovalo prav ta kader, kjer so se kazali primanjkljaji.</p>
               <p>Prav tako na Ministrstvu za zdravje nismo omejevali števila izplačanih nadur
               zaposlenim, seveda je to zadeva, ki je v pristojnosti na ravni odločanja vodstva
               posameznega javnozdravstvenega zavoda, pri čemer mora vodstvo upoštevati kadrovski
               načrt in finančni načrt zavoda na katerega v bistvu Ministrstvo za zdravje tudi
               soglasje, ker mora pač vsak posredni proračunski uporabnik pridobiti soglasje
               matičnega ministrstva.</p>
               <p>Torej, zmanjšanje globalno števila zaposlenih v letih 2012 in 2013 je bilo predvsem
               posledica uveljavitve ZUJF-a in zmanjševanje sredstev za zaposlene, vidimo pa, da je
               v letu 2014 pa ta premik navzgor in da se je dejansko dalo prav poseben poudarek
               zaposlovanju medicinskim sestram in deloma tudi zdravnikom.</p>
               <p>Tako, če pogledamo mogoče zdaj podrobno številke tudi še kakšno je bilo število
               sester in zdravnikov na intenzivnih terapijah. Torej, skupaj je bilo v letu 2011 na
               intenzivnih terapijah v Kliničnem centru zaposlenih 1224 zdravnikov, v letu 2014 pa
               je bilo 1177 zdravnikov. To se pravi, rahel upad zaposlenih zdravnikov na intenzivnih
               terapijah. Medtem ko pri medicinskih sestrah pa ugotovimo, da je bil porast za 138
               zaposlenih medicinskih sester. In sicer je leta 2011 bilo 3653 medicinskih sester,
               konec leta 2014 pa 3791. S tem želim samo povedati, da se je dejansko postopoma
               povečevalo število tega medicinskega kadra in da se je zmanjševalo število zaposlenih
               nemedicinskega kadra. Tako, da dejansko lahko ugotovimo, da se je razen recimo v
               posameznih letih vse skozi v zdravstveni negi povečevalo število zaposlenih.</p>
               <p>Toliko malo bi rekla za uvod in orientacijo, verjamem da so težave, tudi prostorske.
               Mi se zavedamo, da te prostorske težave, ki so se nabirale tekom let je nemogoče
               razrešiti v parih mesecih. Mislim, da to lahko razumete, naj pa povem, da dejansko je
               zdaj ta, ki bo rešila problem tudi teh intenzivnih terapij dokončanje t.i. DTS
               oziroma te nove urgence v Ljubljani.<stage type="mag"/>(nadaljevanje) Kot sem rekla, naj bi dejansko konec februarja imeli
               podpisano pogodbo za izgradnjo druge faze. Se pravi, naj bi v 18 mesecih to bilo
               končano, kar je realni rok, ker prejšnji roki niso bili realni in da seveda
               preprojektiranje ugotovitve v nove finančne konstrukcije bo pač v proračunu za 2016
               zagotoviti sredstva, da bi lahko potem celovito končali in seveda prilagodili
               sedanjim razmeram, ker je projekt v enem delu že malo zastarel.</p>
               <p>Toliko bi jaz povedala za uvod.</p>
               <p>Hvala.</p>
            </sp>
            <sp xml:id="SDT7-OZZ-nujna-5-2015-02-04.sp5">

               <speaker>PREDSEDNIK TOMAŽ GANTAR:</speaker>

               <p>Hvala.</p>
               <p>Zdaj mislim, da predno bi razpravljali poslanke in poslanci, mislim da je prav da
               slišimo stališče Univerzitetnega kliničnega centra. Potem seveda ostalih vabljenih,
               bi pa najprej besedo dal kar direktorju gospodu Simonu Vrhuncu.</p>
            </sp>
            <sp xml:id="SDT7-OZZ-nujna-5-2015-02-04.sp6">

               <speaker>MAG. SIMON VRHUNEC:</speaker>

               <p>Gospod predsednik, hvala in lepo pozdravljeni. Pozdravljeni tudi vsi poslanci, vsi
               gostje tega sestanka.</p>
               <p>Najprej bi želel na začetku poudariti da ni želja vodstva Univerzitetnega kliničnega
               centra Ljubljana, da se o problemih UKC razpravlja na tak način. Žal pa, seveda,
               pripelje tudi, mi smo izpostavljena institucija, v izpostavljeni dejavnosti in očitno
               so razmere pripeljale do tega, da je treba tudi na politični ravni, kot je Državni
               zbor orzioma Odbor za zdravstvo o tem razpravljati.</p>
               <p>Jaz se zahvaljujem ministrici, da je veliko tega povzela že, kar bi tudi jaz sicer
               povedal. Bi pa želel v uvodnem delu tudi še nekaj poudariti, posebej poudariti, bolj
               ilustrativno, kot kaj drugega. UKC Ljubljana v letošnjem letu slavi dve pomembni
               obletnici – 40 letnico glavne stavbe UKC Ljubljana in diagnostično terapevtsko
               servisnega objekta, mimogrede, ki je hkrati tudi predmet mnogih debat v zadnjem času,
               polemik in 120 letnico kliničnih bolnic. Gre v bistvu za obletnico po potresu v
               Ljubljani 1892 so se takratne oblasti odločile, da deželno bolnico iz Ajdovščine, ki
               je bila močno poškodovana preselijo v nove krasne zgradbe na novo lokacijo ob
               Ljubljanici, današnji Zaloški 2. In mimogrede, v teh stavbah, ki so bile naseljene,
               odprte oktobra 1895 še danes delujejo naše klinike, konkretno travmatološka klinika,
               dermatološka in še nekatere druge, klinični oddelek za kirurške infekcije in tako
               naprej.</p>
               <p>Danes pred vami sedimo sodelavci institucije, ki zna delati. To dokazujemo s tem, da
               smo pridobili mednarodni certifikat, mednarodno akreditacijo o tem, da obvladamo
               bolnišnično dejavnost. To dokazujemo s tem, da smo na priznanju ali pa na natečaju za
               priznanje Republike Slovenije, kot edina, za poslovno odličnost, pardon, kot edina
               slovenska zdravstvena institucija pridobili to priznanje in hkrati certifikat
               prepoznani v odličnosti štiri zvezdice. Gre za mednarodni certifikat, ki ga podeljuje
               Evropsko združenje za poslovno odličnost.</p>
               <p>Do pred dvema letoma smo popolnoma normalno obvladovali našo dejavnost. Pač, pred
               dvema letoma približno so se začeli tudi v našem okolju v zdravstvu izrazito odražati
               učinki recesije in nekateri drugi učinki, ki so posledica ukrepov sprejetih tudi v
               tej instituciji. Govorimo o tem, da je pritisk na zdravstvo v zadnjih letih močno
               narastel, še posebej je narasel v naši instituciji. Mi se soočamo z dejstvom, da
               zaradi pomanjkanja sredstev, zaradi zniževanja cen zdravstvenih storitev, mnoge
               institucije že zapirajo vrata svojim bolnikom. Mi smo se ravno prejšnji teden soočili
               s pohvalo ene od regijskih institucij, <stage type="mag"/>(nadaljevanje) da je samo tri bolnike obravnavala v lanskem letu, kot
               je program, ki ga plača Zavod za zavarovanje. Mimogrede, ta institucija je bila v tem
               tednu že nagrajena s posebnim prilivom, ki bo izveden v naslednjih mesecih. Naša
               institucija je zaradi omejevanja dostopnosti na regijski ravni toliko bolj
               obremenjena. Mi smo v lanskem letu obravnavali 6600 bolnikov več, kot je program
               Zavoda za zdravstveno zavarovanje Slovenije. 12 milijonov evrov približno stane ta
               program po sekundarnih cenah, ne po terciarnih, kot se mnogokrat v javnosti
               špekulira.</p>
               <p>To je dejstvo, s katerim se preprosto soočamo. Imamo bolnike, ti bolniki imajo na
               kartici zdravstvenega zavarovanja zapisano, zabeleženo, da so plačevali prispevke za
               zdravstveno zavarovanje in da imajo pravico do zdravstvenih storitev. In mi preprosto
               ne vidimo načina kako bi jih kot zadnja institucija obdržali pred vrati, kako bi jih
               pustili pred vrati, kam bodo ti bolniki šli, če pri nas ne bodo obravnavani. Ali bodo
               šli na dunajski klinični center?! Mimogrede, tam, bomo mogoče danes tudi še slišali,
               obravnavajo seveda enak program kot v UKC Ljubljana z mnogo več sodelavci, kot je
               bilo navedeno ravnokar, da jih imamo mi v UKC Ljubljana – 1600 zdravnikov, 4 tisoč
               medicinskih sester in skupaj več kot 9 tisoč ostalih, vseh sodelavcev skupaj v UKC
               Dunaj enak program, kot pri nas v UKC Ljubljana s 7700 zaposlenimi.</p>
               <p>Skratka, mi teh pacientov ne moremo pošiljati drugam, mi preprosto jih moramo
               obravnavati. Soočamo pa se s tem, da teh obravnav ne dobimo plačanih.</p>
               <p>Drugi problem s katerim se soočamo je kadrovska politika. Kadrovska politika je
               osnovno orodje menedžmenta. Do pred dvema letoma smo dokazovali, da to osnovno orodje
               obvladamo, normalno smo delovali. Dve leti nazaj se je pojavil zakon o uravnoteženju
               javnih financ, potem naknadno zakon o izvrševanju proračuna Republike Slovenije, ki
               nas omejuje ravno v kadrovski politiki. Mi ne moremo več normalno zaposlovati, tako
               kot mi mislimo, da je prav, tako kot mi mislimo, da je primerno za obravnavo naših
               bolnikov, mi preprosto moramo prositi ministrstvo za soglasje za vsako zaposlitev, ki
               jo izvedemo izven, bi se reklo, okvirov UKC Ljubljana, kar pomeni, da objavimo prosto
               delovno mesto na zavodu za zaposlovanje ali pa v javnih medijih. Kaj to pomeni? Zakon
               o izvrševanju proračuna Republike Slovenije nam je za lansko leto nalagal, da moramo
               zmanjšati število zaposlenih za 1%. Če bi mi zmanjšali število zaposlenih za 1%, bi
               danes še krepko bolj tenko piskali, kot pa dejansko izražamo svoj problem. Mi smo se,
               ne glede na določila zakona o izvrševanju proračuna odločili, da ne bomo zmanjšali
               števila zaposlenih, nasprotno, ravno zaradi tega, ker smo se zavedali problemov, s
               katerimi se bomo soočali v letošnjem letu, smo že konec lanskega leta malenkost
               sprostili zaposlovanje. Tukaj zdaj govorimo o menedžmentu in smo vseeno mimo teh
               določil zaposlili nekaj več kadra, predvsem v zdravstveni negi in mimogrede, tudi
               odločil sem se, ne glede na pritiske, ki jih imamo, kar se tič, kot je ministrica
               rekla, finančnega načrta sem vnaprej že odobril 5. januarja podpisal za 3500 nadur
               mesečno, ravno zaradi potreb, dodatnih nadur mesečno, ravno zaradi potreb obravnave
               bolnikov, v času gripe. Mimogrede, 3500 nadur pomeni 20 dodatnih zaposlenih. Toliko
               približno, da imate sliko. Ampak, kaj se dogaja s temi ukrepi, ko delujem kot
               menedžer, oziroma tudi moji sodelavci, ko delujemo kot menedžerji – tvegamo seveda
               svojo zaposlitev. Kaj piše v zakonodaji? ZUJF in ZIPRS.<stage type="mag"/>(nadaljevanje) Tretji problem s katerim se soočamo je
               nagrajevanje. Tudi orodje menedžmenta glede pri stimulaciji svojih sodelavcev. Že
               nekaj let imamo ukinjeno možnost stimulativnega nagrajevanje. Še za delovno uspešnost
               za povečan obseg dela moramo skladno z zakonodajo zaprositi pristojno
               ministrstvo.</p>
               <p>In četrti problem, ki je bil že izpostavljen in na katerega sem nakazal v uvodnem
               delu, ko sem omenil obletnice, pomembne obletnice, ki jih v letošnjem letu slavimo.
               Mi delujemo oziroma naše najbolj izpostavljene enote, to je urgenca in intenzivne
               terapije delujejo v prostorih, ki so stari 40 ali celo 120 let, z opremo, ki je tudi
               zastarela, in ki se jo moramo tudi izposojati iz blagovnih rezerv. Mi ne vidimo
               rešitev problema v tem, da si moramo opremo v takšnih trenutkih izposojati.</p>
               <p>Tisto za kar mi apeliramo je, da se – prvič – plača ves program, ki ga mi naredimo
               ali pa vsaj večji del programa. Mi ne obravnavamo bolnikov zato, ker bi si mi želeli
               obravnavati te bolnike, ampak zato, ker so ti bolniki resnično bolani, ker
               potrebujejo našo pomoč. Mi bi bili presrečni, če bi bili slovenski državljani,
               Slovenci zdravi. Žal niso. Skratka, plačati je treba ta program in mi bomo na ta
               način imeli potem tudi možnost plačila naših sodelavcev, korektnega plačila.
               Menedžmentu, direktorjem institucij, naše institucij in drugih institucij je treba
               prepustiti orodja menedžmenta, da jih imajo. Jasno je, da imajo potem tudi
               odgovornost za uporabo teh orodij. Kadrovska politika je eno osnovnih orodij
               menedžmenta in iz ZUFJ-a je preprosto treba izvzeti zdravstvene institucije in seveda
               tudi iz zakona o izvrševanju proračuna v tem delu, ko se kadrovska politika omejuje.
               Dopustiti je treba stimulativno nagrajevanje. Najmanj kar je pričakujemo, da bomo
               lahko tiste sodelavce, ki v času sezonske gripe recimo in v nekih drugih tovrstnih
               trenutkih požrtvovalno delajo, da jih bomo lahko tudi temu primerno nagradili. In
               tisto, kar pričakujemo potem, kot četrto je, da s nam predstaviti, če bi mi imeli
               možnost, mimogrede, bi mi to naredili, ampak po zakonu je ustanovitelj dolžan
               poskrbeti za investicije v javne zdravstvene zavode katerih ustanovitelj je, se
               pravi, da se nam predstavi vizija kako bodo investicije v te naše enote, ki so
               prepotrebne, oziroma kapacitete, ki so prepotrebne obnove, kar je diagnostično
               terapevtsko servisni objekt, da se nam predstavi neka dinamika časovna kako bo ta
               investicija potekala. Seveda pričakujemo neke razumne roke, tako da se bomo lahko
               temu primerno potem tudi ekipirali.</p>
               <p>Sicer pa bi za zaključek želel to še povedati. Ni problem samo v sezonski gripi. Ko
               bo minilo obdobje gripe se ne bo umirilo, samo mogoče malo lažje bomo dihali, drugače
               pa ti problemi, ki sem jih navedel, ti problemi ves čas tlijo in večkrat na leto se
               znajdemo v podobnih stiskah, ko imamo prepolne intenzive, ko je urgenca prepolna, ko
               so nekateri drugi oddelki prepolni, ko so naši sodelavci preobremenjeni. Pač je zdaj
               prišel nek tak trenutek, ko je to kulminiralo do te faze, da se je tudi javnost in
               vi, da ste se s tem soočili. In vas prosimo, da ne jemljete tega kot nek izredni
               dogodek, takšnih izrednih dogodkov, ne bom zdaj, mogoče bi bilo pretirano, če bi
               rekel, da jih je 365 na leto ali 366 kakšno leto celo, ampak jih je resnično zelo
               veliko.</p>
               <p>Hvala za enkrat.<stage type="mag"/>
               </p>
            </sp>
            <sp xml:id="SDT7-OZZ-nujna-5-2015-02-04.sp7">

               <speaker>PREDSEDNIK TOMAŽ GANTAR:</speaker>

               <p>Hvala za to uvodno pojasnitev.</p>
               <p>Zdaj bi vas kar vprašal predstavnike UKC-ja, kdo želi razpravljati, pa boste najprej
               vi, potem pa ostali. Aha, gremo po vrsti, prof. Strle, tudi kot predsednik
               Zdravstvenega sveta in kot predstojnik oziroma direktor klinike.</p>
            </sp>
            <sp xml:id="SDT7-OZZ-nujna-5-2015-02-04.sp8">

               <speaker>DR. FRANC STRLE:</speaker>

               <p>Spoštovani gospod predsednik, gospa ministrica, poslanke in poslanci, kolegi!</p>
               <p>Jaz bi vam želel zelo enostavno povedati, kako pravzaprav ukrepamo, kadar pride do
               prekomernega dotoka bolnikov, in to se dogaja vedno pogosteje. Kaj naredimo? Torej, v
               naši hiši, sam sem z infekcijske klinike, imamo oddelke za odrasle, oddelke za
               otroke, urgentno ambulanto in tudi enoto intenzivne terapije. Torej, kaj naredimo,
               kadar je več bolnikov, kadar se poveča število bolnikov, kadar je večji dotok. Prva
               stvar, ki jo naredimo, je to, da damo postelje, v sobe dodatne postelje. Naslednja
               stvar je, da dvignemo prag za sprejem. Tudi prva zadeva je potencialno nevarna, ker
               je več možnosti za prenos okužb, jaz gledam predvsem s stališča infektologa.
               Naslednja stvar je, da dvignemo prag za sprejem in skušamo čim manj časa bolnike
               hospitalizirati. To je lepo, da jih manj časa hospitaliziraš, je pa tudi nevarno. In
               dvig za sprejem je tudi nevaren. No, ko tega ne moremo več, potem grem jaz do
               strokovnega direktorja in povem, da so razmere nevzdržne, ali lahko poiščemo skupaj
               rešitev v tistih delih, ki so mogoče manj obremenjeni. Obremenjeni so pa pravzaprav
               vsi, samo niso z urgentnimi primeri. Kar pomeni, da če hočemo dobiti kakšen dodaten
               prostor, se mora kakšna druga dejavnost ustaviti. Torej, ta rešitev ni črno-bela, je
               svetlo siva ali pa temno siva – nekoga prizadeneš. No, in ko tudi to ne gre, potem pa
               ostanejo bolniki na hodnikih. To je pa seveda nesprejemljivo z zdravstvenega
               stališča, s stališča varnosti oskrbe in pa seveda tudi s človeškega stališča.
               Predstavljajte si, da ležiš na hodniku in moraš opravljati tiste osnovne potrebe, pa
               tudi nadzor je slabši. No, ampak zakaj ta uvod. To so stvari, s katerimi se ukvarjamo
               pogosto, zlasti pa takrat, kadar je še posebej velik dotok bolnikov, to je v primeru
               gripe. Kaj so pa tu intenzivne terapije posebne – ja, v tem, da bolniki, ki so
               kandidati, ki potrebujejo obravnavo na intenzivni terapiji, ne morejo ostati na
               hodniku. In to pomeni, če se kje pokaže, drugje še lahko malo "pošvinglamo", kajne,
               ampak tu pa ne moremo nič. Ta zadeva je seveda resna in jo bo treba spremeniti. Jaz
               nisem panik in skušam reševati zadeve, kolikor je le mogoče, in velikokrat jih tudi
               rešimo, včasih jih pa rešujemo slabo ali pa na nevaren način. Torej, kaj bi rabili.
               Za boljšo obravnavo, za bolj zanesljivo obravnavo so potrebni prostori, je potrebna
               oprema in so potrebni kadri. Pri kadrih bi rad omenil, da ni dovolj samo, da pride –
               zdaj govorim kot predstojnik in kot zdravnik -, ni dovolj samo, da dobiš nekoga v
               službo, ampak ta, kljub temu, da ima formalno izobrazbo, rabi kar nekaj časa, da se
               uvede. In ta čas uvajanja je v intenzivnih enotah praviloma daljši kot na drugih
               oddelkih; govorim zelo na splošno. Torej, rabili bi nekaj dodatnega prostora, rabimo
               dodatno opremo, rabimo dodatne kadre in, seveda, rabimo program za to, torej, da je
               ta stvar pripoznana, da je potrebna, in zagotavljam vam, da je potrebna in s
               programom bo seveda tudi plačana. Hvala lepa.</p>
            </sp>
            <sp xml:id="SDT7-OZZ-nujna-5-2015-02-04.sp9">

               <speaker>PREDSEDNIK TOMAŽ GANTAR:</speaker>

               <p>Hvala lepa. </p>
               <p>Kdo želi besedo? Prof. Zlatko Fras.</p>
            </sp>
            <sp xml:id="SDT7-OZZ-nujna-5-2015-02-04.sp10">

               <speaker>DR. ZLATKO FRAS:</speaker>

               <p>Moje ime je Zlatko Fras, strokovni direktor Interne klinike.</p>
               <p>Ne bi želel ponavljati zadev, ki sta jih povedala generalni direktor in prof. Strle,
               pač pa bi morda tako, kot je navada dandanes tudi na strokovnih srečanjih, skušal
               zadevo ponazoriti s kliničnim primerom. Osebno mislim, da si lahko to današnjo sejo
               predstavljamo kot konzilij, ki se pogovarja o tem, kako bo ukrepal pri kritično
               bolnem. Pripeljali smo kritično bolnega, to je klinični center, ki smo ga uspeli
               oživeti, zdaj se pa konzilij mora dogovoriti, ali bo temu kliničnemu centru nudil
               zgolj podporno zdravljenje ali aktivno zdravljenje. Veste, da je to pogosto velika
                  <stage type="mag"/>(nadaljevanje) dilema, in jaz
               trdim, da ne bi zgledalo vse tako temno sivo ali pa črno, da smo v Sloveniji sposobni
               dandanes omogočiti vrhunsko oskrbo, primerljivo z najboljšimi institucijami, ne
               nazadnje to naši podatki tudi kažejo. In klinični center je s tega vidika posebna
               institucija, klinični center ni bolnišnica na koncu mesta, ni regijska bolnišnica
               niti lokalna bolnišnica, pač pa terciarni center, kjer lahko nudimo dejansko vrhunsko
               podporo. Osebno menim, da je ta klinični center, kritično bolan in oživljen trenutno,
               mlad in ima relativno velik potencial. Ne gre za starega, kronično bolnega bolnika,
               kajti Slovenija, mislim, da ima v perspektivi možnosti ne samo za preživetje, ampak
               za biti ena od vodilnih držav nove Evrope. Potrebujemo jasno odločitev med nami –
               namreč, to je konzilij na eni strani strokovnjakov in na drugi strani tistih, ki nam
               omogočajo, da lahko visoko strokovno delamo -, ali bomo temu bolniku dejansko
               ponudili vse, tudi sleherne in zadnje možnosti preživetja. Če bomo to nudili, seveda,
               bo ta bolnik lahko ozdravel in bo zelo perspektiven v prihodnje. Za kaj gre?
               Poglejte, življenjska doba se je v zadnjih 20 do 30 letih podaljšala za ca 8 let.
               Mnogi, ki so pred 20 ali 30 leti delali v praksi, to pogosto slišimo, pa danes niso
               več v stiku z bolniki, mislijo ali pa pričakujejo, da je mogoče v hospitalu v
               sekundarni ali terciarni bolnišnici delati tako kot takrat. Ni mogoče. Mi lahko
               varčujemo pri stroških dela, ne moremo pa varčevati pri materialih in opremi, in tu
               se račun ne izide.</p>
               <p>Zaključil bom s tem, na mestu, kjer sem zdaj 7 let, smo bili v prvih 5 letih, nekako
               do obdobja, kot je generalni direktor povedal, vseskozi finančno vzdržni. To pomeni,
               da smo celo delovati z nekim manjšim presežkom prihodkov nad odhodki, kar je
               pravzaprav bilo s strani predstojnikov kliničnih oddelkov, ki jih koordiniram in
               vodim v tej univerzitetni instituciji, pogosto kritično komentirano - torej, kako
               lahko ustvarimo presežek. Ampak ta presežek nam je nudil možnost, da smo sami
               razpolagali vsaj s polovico tega presežka. No, zaradi zmanjševanja cen, predvsem pa
               zato, ker se je pritisk bolnikov in vztrajanje programa na starih številkah,
               neupoštevajoč epidemiološke podatke o bistveno več kronično in kritično bolnih
               osebah, ki potrebujejo akutno zdravljenje, se je na nek način zlomil. In v letošnjem
               letu, toliko v ilustracijo, oziroma v letu 2014 smo poslovali ob 8% preseganju
               programa, zgolj s približno 1,5% primanjkljajem. Vsak, ki zna približno malo
               računati, bo vedel, kako se ta račun lahko izide ali ne. Torej, pridružujem se seveda
               apelu po tem, da oživljenemu kritično bolnemu, perspektivnemu bolniku omogočimo
               najboljšo možno sodobno zdravljenje. Vem, da ne moremo narediti transplantacije kar
               danes, ker je treba poiskati ustrezen organ, ampak pričakujem, da ne bomo čakali tako
               dolgo, da bo kakšen organ dokončno odpovedal. To pomeni, pričakujem, da bomo
               omogočili tako imenovani "bridging", kot pravimo v sodobni medicini, z nekim
               podpornim zdravljenjem - prof. Noč bo verjetno nadaljeval s primeri zunajtelesnega
               krvnega obtoka, pa bo povedal nekaj primerov -, da bomo lahko dejansko tega bolnika
               nekako postavili potem v polno življenje. Hvala.</p>
            </sp>
            <sp xml:id="SDT7-OZZ-nujna-5-2015-02-04.sp11">

               <speaker>PREDSEDNIK TOMAŽ GANTAR:</speaker>

               <p>Hvala.</p>
               <p>Prof. Noč.</p>
            </sp>
            <sp xml:id="SDT7-OZZ-nujna-5-2015-02-04.sp12">

               <speaker>DR. MARKO NOČ:</speaker>

               <p>Hvala lepa.</p>
               <p>Spoštovani! Najprej seveda lepa hvala gospodu Vrtovcu, ki je pripoznal ta problem in
               dejansko dal pobudo za to sejo.</p>
               <p>Poglejte, jaz 28. leto delam na področju intenzivne medicine odraslih, zadnjih 14 let
               vodim Center za intenzivno interno medicino v Kliničnem centru. <stage type="mag"/>(nadaljevanje) Na kratko lahko rečem, ker tu je le
               nekaj laikov, da je področje urgentne in intenzivne medicine tista meja med
               življenjem in smrtjo in tu gre pač za zelo neposredne stvari. Nočem seveda nič
               pretiravati, ampak samo poudariti to, da če je to področje urejeno, je to v bistvu
               temelj za dobro medicino tudi drugih specialnosti. In če bi bil jaz menedžer, če bi
               bil jaz minister, že če s svojega stališča gledaš, če boš to področje imel urejeno,
               boš najmanj problemov imel z raznimi nepravilnostmi. Pri tem bi poudaril, da tudi
               vrhunski posegi na posameznih področjih v Sloveniji, ki so res dobrodošli in jih vsi
               pozdravljamo, vendar se moramo zavedati, da so to okraski na torti. To je tisto, kar
               dejansko pove, da druge stvari štimajo ali pa ne štimajo.</p>
               <p>Kar se tiče konkretno tega področja intenzivne medicine, kar se je v zadnjem tednu,
               dveh izpostavilo. Moji sodelavci in jaz osebno smo šli v javnost zaradi zelo
               preprostih stvari. Tu ni šlo za avtopromocijo, kot nam nekateri očitajo. Tu tudi ni
               šlo za iskanje krivca iz preteklosti, zaradi česa bi lahko tri seje naredili, pa ne
               vem koliko krivcev identificirali, pa se ne bi nikamor premaknili. Prav tako ni šlo
               za ustvarjanje pritiska na novo gospo ministrico, ker je to eden izmed okostnjakov,
               ki so padli iz omare, ker so grehi preteklosti tukaj. Ampak šlo je v bistvu za to, da
               kar se tiče samega prostora, kadrov in opreme - in to je tudi moja obljuba sodelavcem
               -, da se bodo ti problemi, pa ne problemi, ampak rešitve, in sicer konkretne rešitve
               - pač, v intenzivni medicini smo zelo vajeni konkretnih rešitev -, da se bodo
               konkretne in izvedljive, poudarjam, in izvedljive, kratkoročne in srednjeročne
               rešitve našle v sklepih te seje. In kar se tega tiče - kader, glavni poudarek je na
               sestrskem kadru. Številke so zelo preproste: 3,8 sestre na bolniško posteljo,
               intenzivno, govorimo o intenzivnih enotah, o bruto številki. Standard, ki ga je
               postavilo Slovensko združenje za intenzivno medicino, je 5, standard, ki ga je
               postavilo Evropsko združenje za intenzivno medicino, je 6. Mi se ne slepimo, da bomo
               to dobili čez noč, ampak pričakujemo nek trend v naslednjih dveh letih, da se bo to
               nekako uresničilo.</p>
               <p>Kar se tiče plačevanja opravljenega dela sestram. Tu imam jaz osebno ničelno
               toleranco. To se pravi, če je sestra razpisana, zato da delo v intenzivni enoti lahko
               nemoteno poteka, seveda, potem mora biti za to plačana, ne pa prisiljena to zadevo
               koristiti. Tu jaz mislim, jaz sem zdravnik, pravniški laik, menedžerski ravno tako,
               ampak tu obstaja neko področje, neka formulacija neprekinjenega zdravstvenega
               varstva. In če intenzivna medicina ni neprekinjeno zdravstveno varstvo, ne vem, kaj
               je. In seveda iz tega fonda se te stvari lahko izplačajo. Se pravi, kot sem povedal,
               kratkoročna in srednjeročna rešitev.</p>
               <p>Kar se tiče izgradnje DTS-a. Jaz sem zelo vesel, da je ministrica že takoj na začetku
               mandata pripoznala to in da se dejansko prvič pogovarjamo o nekem terminskem planu.
               Kar mi tu pričakujemo, je, ne samo terminski plan glede faze 2, to je izgradnja
               pritličja, ki je urgenca, ki ni enako intenziva. Ampak prav tako pričakujemo
               terminski plan, kdaj bo šel razpis, kdaj bodo načrti kompletirani, za fazo 3, kar
               pomeni izgradnjo celotnega DTS-a in s tem seveda rešitev z enim zamahom, če temu tako
               rečem, treh intenzivnih enot intenzivne medicine.</p>
               <p>Skratka, če laično, bom rekel, kot normalen državljan <stage type="mag"/>(nadaljevanje) izrazim neko svoje začudenje. Recimo, v bivši
               Jugoslaviji, v državi, ki nam ni bila všeč, smo v 70. letih v relativno zelo kratkem
               času postavili tako veliko stavbo in institucijo, kot je Klinični center, v bistveno
               slabših finančnih razmerah in seveda v nekem drugem sistemu. Če pa tu pogledamo DTS,
               ki je nekaj, kar je povsem neprimerljivega s celotno stavbo Kliničnega centra, se pa
               zadeva vleče 15 let in nikamor ne pridemo. In poudarjam, tu se rešuje problem
               osrednje zdravstvene institucije v Sloveniji, kamor vsi drugi premeščajo bolnike.
               Tisti, ki imajo poravnane bilance z zavarovalnico, k nam premeščajo najtežje bolnike,
               imamo pa najslabše prostorske pogoje. In mislim, da glavni instrument razvoja,
               strokovnega razvoja medicine v Sloveniji, za ministrstvo, je, bom rekel, glavni vzvod
               je seveda Klinični center. Ker, kar bo v Kliničnem centru, kar se bo razvilo v
               Kliničnem centru, se bo potem slej ko prej preneslo na periferijo, če temu tako
               rečem, pa ne mislim nič žaljivega z izrazom "periferija".</p>
               <p>Naslednja stvar. Dobra medicina se dela z ljudmi, prostorom in z opremo. Kar se
               opreme tiče. Jaz seveda zelo pozdravljam in mi je bila všeč takojšnja reakcija, da se
               sprosti blagovne rezerve za opremo. Vendar pri tem poudarjam, da Klinični center in
               intenzivne enote niso neka poljska bolnišnica in ta oprema je praktično večinoma
               neprimerna za ta nivo medicine, ki se nudi v Kliničnem centru. In če tu izpostavim
               samo to, kar je dr. Fras rekel, izventelesni krvni obtok. Včasih so ti ljudje 100%
               umrli, danes, če popolnoma odpovejo pljuča ali srce ali oboje, jih priključimo na
               izventelesni krvni obtok in kupimo, recimo, 15, 20, 30 dni, da se osnovni bolezenski
               proces popravi, in človek preživi. In to gre za mlade ljudi, ki se vrnejo v
               življenje. Recimo, imeli smo do zdaj 75 takih ljudi, v starosti med 40. in 50. letom,
               in 50% jih je preživelo, kar je zelo lep uspeh, ker drugače bi bilo 70 vseh mrtvih.
               In pač to medicino mi razvijamo in to je naša naloga. Seveda, ne moremo pa mi čarati,
               kar se tiče prostorov, kadra in opreme.</p>
               <p>Zaradi tega še enkrat res prosim - izraza apeliram nimam rad, ampak prosim - za
               konkretne ukrepe v sklepih, podobno tem, kot sem navedel. In če smo potem to dosegli,
               imamo pač neko osnovo, da bomo nekam prišli, da vse tole ni bilo zaman. In tako kot
               ste vi rekli, da ne bo eno leto naokoli in se bomo spet isto pogovarjali, vmes pa ne
               bo nič narejenega. Mi se tu dejansko borimo za bolnike. Veste, ko mi zahtevamo neko
               stavbo, neke prostore, mi ne zahtevamo svoje "bajte", svojega stanovanja – tu gre za
               bolnike, za naše pogoje dela. In mislim, da je to v interesu čisto vseh v Sloveniji,
               vse politike, če hočete, za naslednjih 20 let, ne glede na to, kdo bo na oblasti.
               Hvala lepa.</p>
            </sp>
            <sp xml:id="SDT7-OZZ-nujna-5-2015-02-04.sp13">

               <speaker>PREDSEDNIK TOMAŽ GANTAR:</speaker>

               <p>Hvala lepa.</p>
               <p>Glavna sestra Univerzitetnega kliničnega centra, izvolite.</p>
            </sp>
            <sp xml:id="SDT7-OZZ-nujna-5-2015-02-04.sp14">

               <speaker>ERNA KOS GRABNAR:</speaker>

               <p>En lep dober večer vsem skupaj! Moje ime je Erna Kos Grabnar in sem na mestu glavne
               medicinske sestre Kliničnega centra Ljubljana.</p>
               <p>Resnično hvala lepa predlagatelju, gospe ministrici, vam vsem skupaj, ki ste si danes
               vzeli čas, da nas boste poslušali oziroma da nas poslušate. Verjamem, da bomo s te
               seje odšli z nekimi realnimi sklepi in izboljšali stanje za naše paciente, pa tudi za
               naše osebje. Ker govorimo ves čas in pretežno o pomanjkanju negovalnega kadra, se mi
               zdi, da je prav, da širše osvetlim celotno zgodbo. </p>
               <p>Spodbudne so številke, ki jih je povedala gospa ministrica. In če dejansko mi ne bi v
               letih od 2009 pa do 2014 zaposlovali povprečno 2,2% na letni ravni, ne vem, kako bi
               delovali, verjetno bi do te točke prišli že mnogo prej. In še to, če bi gledali samo
               številke, ki so resnično spodbudne, <stage type="mag"/>
               (nadaljevanje) in ne bi poznali vsebine dela, kaj dejansko za temi številkami stoji,
               bi se vprašali kaj pa počnete? Kako pa organizirate delo? Mi smo, tako kot smo
               slišali, razvojna terciarna inštitucija in medicinske sestre sledimo vsem metodam
               diagnosticiranja zdravljenja, ker smo pač tim in za vsako obravnavo je potrebno
               timsko delo. Slišali smo zunajtelesni krvni obtok, število transplantacij, nov način
               zdravljenja srčnega popuščanja, biološka zdravila, ki so revolucija v zadnjih nekaj
               letih, medicinska sestra je prej dala tabletko, to je 10 minut, za biološko zdravilo
               porabi eno uro, dve uri in tudi tri ure in ta bolnik potrebuje stalni nadzor. Vodenje
               čakalnih list naloženo s strani države. Veliko teh čakalnih seznamov, imamo jih čez
               300 pri nas, vodijo medicinske sestre. Nobenega dodatnega plačila. Uvedli smo triažno
               ambulanto na urgenci. 24 ur mora delovati. Naučili smo medicinske sestre, se spomnimo
               primera ko je bolnik umrl v Celju, pobuda s strani Ministrstva za zdravje, gremo v
               triažne ambulante in smo šli, smo se naučili in za to smo porabili novih 10
               medicinskih sester za 24 urno delo in tako naprej. Skratka za temi številkami je
               vsebina, močna vsebina in sama, na tem mestu kjer sem, lahko rečem, da zadnje leto,
               dve se imamo za nekega kriznega menedžerja, ker dnevno dobivam, kot na recepciji,
               samo klice. Tukaj mi pomagajte, tukaj je narobe, tukaj je katastrofa, tukaj ni kadra,
               tukaj ni tega in resnično, kljub tem številkam, ki jih imate pred seboj, zadeve niso
               rožnate, eskaliralo pa je v enotah intenzivne terapije tretje stopnje. Imamo 104
               bolniške postelje, 3,8 medicinske sestre na posteljo in potrebujemo jih vsaj še okrog
               130 oziroma konkretno 140. Ne pričakujemo, da bomo to zaposlili letos, lahko
               zaposlimo v dveh letih, ampak resnično pričakujemo, ker bi potem imeli v teh enotah
               lahko tudi nek rezervni pul in bi te medinske sestre lahko pomagale tudi na drugih
               enotah. Toliko zaenkrat in še enkrat hvala lepa.</p>
            </sp>
            <sp xml:id="SDT7-OZZ-nujna-5-2015-02-04.sp15">

               <speaker>PREDSEDNIK TOMAŽ GANTAR:</speaker>

               <p>Hvala lepa.</p>
               <p>Še od vas kdo, predno nadaljujemo z drugimi gosti?</p>
            </sp>
            <sp xml:id="SDT7-OZZ-nujna-5-2015-02-04.sp16">

               <speaker>IGOR MUZLOVIČ:</speaker>

               <p>Dober večer. Najprej se bom predstavil. Igor Muzlovič, jaz sem predsednik Strokovnega
               kolegija intenzivnih terapij v kliničnem centru, torej zadnje dve leti to delo
               opravljam in moram reči, da se vsakič na sestanku pogovarjamo o kadrih, pa se nismo
               začeli s tem ko sem jaz postal predsednik ampak se je o tem pogovarjalo že prej.
               Kadri so bili prvi problem in pri tem ko smo se mogoče pred dvema letoma začeli
               sestajati enkrat mesečno, smo se vedno pogosteje tako da v zadnjem letu, zadnjem
               mesecu smo se sestajali praktično vsak teden. Ko je prišla gripa smo se sestajali
               praktično dnevno. Sestajali smo se pa zato, da smo pravzaprav se pogovarjali o tem
               kam bo šel naslednji pacient, na katero posteljo, v katero intenzivno enoto.</p>
               <p>Naj vam uvodoma še razložim kaj je intenzivna terapija. V bistvu intenzivna terapija
               pomeni samo tisto res najtežje. Tukaj imamo tri stopnje, ostalo je pa intenzivna
               nega. To ni isto. In tiste zaposlitve, ki smo jih mogoče slišali od intenzivni
               terapiji, so verjetno vezane na vse. Slišali ste kakšni so normativi. Kako pa je
               dejansko stanje vam lahko jaz povem. Poročila, ki ga zahtevam vsake tri mesece,
               koliko je pravzaprav sester, če govorimo o negovalnem kadru. Decembra je bilo recimo
               skupaj v vseh intenzivnih enotah bruto 376 sester, od tega jih je dejansko delalo 305
               zaradi odsotnosti, take in drugačne. Po normativih, slovenskih govorim, bi jih moralo
               biti 517. Vsak dan pa zdravimo okrog 80 bolnikov v teh intenzivnih terapijah stopnje
               tri, torej najvišje terapije. Če bi računali po novejših evropskih normativih oziroma
               normativih, ki nam jih narekuje evropsko združenje za intenzivno medicino bi bila ta
               številka še višja. To je ena stvar.</p>
               <p>Druga stvar. Torej kadri so ves čas problem. to smo že tudi slišali. Problem je<stage type="mag"/> (nadaljevanje) tudi oprema, ki je
               zastarela. Recimo da vam samo primer povem. Recimo respirator, ki zagotavlja umetno
               predihavanje bolnika, ga seveda s tem vzdržuje pri življenju, naj bi bil amortiziran
               recimo pri 30 tisočih urah. Mi imamo respiratorje, ki delajo in imajo po 60 tisoč ur.
               Ta se lahko vsak moment pokvari in seveda postane to nevarno za pacienta. Skratka
               kadri, aparature, prostori. Trenutno je najslabša situacija na intenzivni terapiji na
               infekcijski kliniki, ki je v zadnjih 10 letih zasedena blizu 98, 99%, v času gripe
               100% zasedena. Po evropskih normativih naj bi bile te intenzivne enote zasedene 75%,
               ker morajo v vsakem trenutku zagotavljati prostor za nove bolnike. Jaz si ne znam
               predstavljati kaj bi se zgodilo, da bi se v tem trenutku zgodila neka masovna
               nesreča. Popolnoma razpade sistem. Če pride samo en bolnik z ebolo razpade sistem.
               Skratka mi smo v strašni situaciji. Da smo prišli v medije je bilo to, ko smo se en
               petek pred vikendom sestali in nismo vedeli več kje bi dobili še kako posteljo, kje
               bi dobili kader. Tudi, če bi dobili posteljo, kje bi dobili kader, da bi to posteljo
               lahko obravnaval oziroma pacienta na tej postelji obravnavali? In smo čakali kako bo
               minil ta vikend. Na srečo ni bilo nič hudega. V ponedeljek je bilo malo boljše, v
               torej je bilo isto. Danes sem govoril oziroma včeraj so mi že povedali, vsak vikend
               je bilo praktično 100% zasedenost. Včeraj 100% zasedenost, tako da niso vedeli kam
               bolnike dati. Nekako smo dobili še na nevrologiji nek prostor in trenutno je
               zasedenost 100% intenzivna na infekcijski kliniki, 100% kirurška intenzivnost, 100%
               interna intenzivna in dve postelji so nam ponudili na nevrološki intenzivni. Govorim
               o teh intenzivnih enotah, ki so sposobne obravnavati bolnika z najhujšimi boleznimi
               oziroma kjer mu kradejo življenje. Jaz res ne vem kako bo ta zadeva šla naprej. /
               nerazumljivo/ je res ampak ta ne bo jutri. Kaj bomo naprej? Problem je gripa,
               dejansko, ampak je že direktor lepo povedal, problem je ves čas, zdaj se je samo
               demaskiral.</p>
               <p>Apeliram na vse vas, da resno razmislite kakšna bo naša medicina in kako bomo
               zdravili paciente. Pri nas ni čakalnih dob. Tisti, ki je za intenzivno, pride v
               intenzivno. Tudi na prekomerno posteljo, tudi če je pol metra od ene do druge
               postelje. Kam damo seveda vse aparature, to je velik problem. Toliko sem hotel.</p>
            </sp>
            <sp xml:id="SDT7-OZZ-nujna-5-2015-02-04.sp17">

               <speaker>PREDSEDNIK TOMAŽ GANTAR:</speaker>

               <p>Hvala lepa.</p>
               <p>Še kdo med vami in gremo mogoče potem v diskusijo. Bi želel profesor Veselko še?
               Izvolite.</p>
            </sp>
            <sp xml:id="SDT7-OZZ-nujna-5-2015-02-04.sp18">

               <speaker>MATJAŽ VESELKO:</speaker>

               <p>Lep pozdrav vsem skupaj in hvala lepa za besedo.</p>
               <p>Kirurgija je seveda v deležu intenzivnih enot precej velika in je zelo odvisna od teh
               intenzivnih enot. Se pravi kar 30, 40% pacientov, ki jih obravnavamo, moramo
               obravnavati v eni od enot intenzivne terapije, ena, dva ali tri in seveda smo tudi
               sami soočeni s temi velikimi problemi.</p>
               <p>Generalni direktor je že prej omenil, da en del, pa pravzaprav kar pomemben del
               kirurgije, to je travmatologija, deluje v prostih, ki so stari že več kot 100 let. Ne
               samo to, mi imamo tam tudi dve enoti intenzivne terapije, ki so v fizično neustreznih
               prostorih že dlje časa in imeli smo tam tudi tri operacijske dvorane, ki smo jih
               morali zaradi neustreznih pogojev zapreti. Skupaj s še dvema zaprtima operacijskima
               dvoranama delujemo zdaj že leto in pol pravzaprav s 5 manj operacijskih dvoran, kot
               smo jih imeli recimo pred letom in pol in to rešujemo spet z nekimi urami preko
               normalnega delovnega časa, delamo čez cel dal in tako naprej. Se pravi dejansko zdaj
               že nekaj let koristimo vse rezerve, ki jih imamo, <stage type="mag"/>(nadaljevanje) kadrovske, z opremo tudi pravzaprav ni nič boljše kot
               kje drugje.</p>
               <p>Rad bi poudaril naslednje, tako kot že moji predhodniki. Mi se moramo odločiti ali
               želimo delati v enakem okolju in pa pod enakih standardih kot dela Evropa, s katero
               vedno primerjamo svoj zdravstveni sistem. Ta trenutek tega enostavno ne zmoremo.
               Mogoče tako kot so rekli predhodniki pred petimi, šestimi leti je bil ta sistem še
               vzdržen, ampak že na račun nekih rezerv, ki smo jih koristili. Lahko rečem, da smo v
               teh šestih letih te rezerve več ali manj pokoristili. Mogoče se da še na nekih
               procesih nekaj pridobiti, da se tudi še z neko drugačno organizacijo, mogoče na
               področju kirurgije, z dnevno kirurgijo itd., še nekaj rešiti, ampak na žalost tudi za
               to potrebujemo sredstva. Mi se ne moremo več bolj racionalizirati brez tega, da bi
               nekaj v to vložili. Hvala lepa.</p>
            </sp>
            <sp xml:id="SDT7-OZZ-nujna-5-2015-02-04.sp19">

               <speaker>PREDSEDNIK TOMAŽ GANTAR:</speaker>

               <p>Hvala lepa. Kdo še od vabljenih gostov bi želel besedo? Primarij Možina, predsednik
               Zdravniške zbornice.</p>
            </sp>
            <sp xml:id="SDT7-OZZ-nujna-5-2015-02-04.sp20">

               <speaker>DR. ANDREJ MOŽINA:</speaker>

               <p>Gospod predsednik. Kolegice in kolegi. Poslanke in poslanci.</p>
               <p>Jaz sem glih toliko star in toliko doživel v slovenskem zdravstvu pa vendar takega
               apela kot ste ga ta čas slišali še nisem slišal. Brez želja po dramatiziranju. Hkrati
               me ta apel tudi ni presenetil. Veste in poznate stališča zdravniških organizacij in
               zdravniške zbornice, da je slovensko zdravstvo pred zlomom. Simptomi te hude bolezni
               slovenskega zdravstva so vse težji, lepših primerov in zgovornejših besed kot ste jih
               slišali ni in bolezen slovenskega zdravstva je v strukturni naravi, ki se je ne
               lotevamo, ne upamo lotevati, o njej razmišljamo, razmišljamo 10 let. Slovenskega
               zdravstva ni več moč rešiti z lepotnimi popravki. Gospod predsednik, gospa ministrica
               ni več moč rešiti! Kdor to verjamem sam sebi laže. Če smo to slovenske zdravniške
               organizacije kar nekajkrat preštudirali. Gospod predsednik, tudi v času, ko ste bili
               minister še ste zaslutil tovrstne težave, ki so danes prišle na izraz na dan ali iz
               ust najbolj kompetentnih ljudi. Tisto, kar je najbolj žalostno, zaskrbljujoče in če
               hočete "perverzno" je to, da ne slišimo tega, da se slovensko zdravstvo lomi na
               najtežjih bolnikih, najtežjih oddelkih kar smo napovedovali in to je značilnost
               slovenskega zdravstva. Ne želim vleči paralele s temo, o kateri smo popoldne govorili
               pa smo zelo blizu in tudi nekaj primerov je bilo napeljanih na to temo. Bolj resnega
               opozorila kot je ta čas bil si ne predstavljam, da boste več doživeli na akademski
               način, seveda možni so pa tudi drugi načini. Ta opozorila, prošnje, da se takoj začne
               s spremembami nakaže vizija in jaz upam, da bo tudi danes dozorel kakšen sklep v tej
               smeri, začnimo reševati morda ne pa vendarle na najtežjih bolnikih. Tudi v to smer je
               bil poziv kolegov, ki <stage type="mag"/>(nadaljevanje)
               vendarle te sklep tudi se lahko relativno hitro oblikujejo. Nisem več optimist glede
               slovenskega zdravstva, da ga je možno regenerirati v nekem relativno hitrem času
               prav, zaradi tega, ker od problema bežimo, ker imamo izjemno slabe sposobnosti
               sporazumevanja in večji kot je problem manj smo pripravljeni priznati, da je to
               pravzaprav res problem. Stvar že meji malo na zavajanje slovenske javnosti in mislim,
               da bomo počasi morali iskati konkretne odgovorne osebe za tako stanje in pri tem ne
               mislim ta hip na ministrstvu za zdravje, ki je ravnokar prevzela to nehvaležno
               zapuščino. Hvala lepa.</p>
            </sp>
            <sp xml:id="SDT7-OZZ-nujna-5-2015-02-04.sp21">

               <speaker>PREDSEDNIK TOMAŽ GANTAR:</speaker>

               <p>Hvala. Kdo je naslednji še od gostov? V kolikor ne, odpiram razpravo med nami.
               Verjamem, da se boste še vključevali s svojimi odgovori, prispevki na diskusijo.</p>
               <p>Jaz bi vseeno kot prvi vzel besedo, glede na to, da sem bil minister za zdravje pred
               kratkim in glede na to, da smo o tem veliko razpravljali. Tu problemov je kar nekaj,
               več ste jih omenili, prostore, kadre tudi opremo. Seveda tukaj ni nobenega dvoma to,
               kar ste vi opisali, da klinični center predstavlja zadnje upanje za številne bolnike,
               da opravljatev okviru svojih oddelkov, predvsem pa tudi v intenzivnih enotah silno
               težko delo. Težko si nekdo predstavlja, ki tega ni poizkusil z omejenimi možnostmi,
               kadrom, itd., tukaj ni nobenega dvoma in razloga, da ne bi vsemu temu pričanju kot
               ste pač povedali verjeli. Tudi je dejstvo, da je politika v zadnjih 10 ali pa več
               letih svojega deleža ni opravila, pred tem se ne moremo skrbeti, ampak kljub vsemu
               jaz mislim, da smo se več čas poskušali, da bi se vsi zavedali, da ta država je v
               hudi stiski in da bi tudi to prilagodili na neki način sprejemljiv še razmeram v
               katerim smo bili. Kar se mene tiče, seveda veste, nikoli ni bilo dileme, denarja v
               zdravstvu je premalo in to vleče za seboj posledice. Nenazadnje tudi to kar je bilo
               sprejemano od ZUJF-a in podobnega. Jaz sem imel kot minister ne malo težav, ko sem
               vam podpisoval več kot bi smel, zato ste tudi lahko zaposlovali več in preko mere,
               čeprav je včasih bilo težko to delati in sem zato tudi imel težave s svojimi kolegi v
               vladi, nenazadnje se je tudi končalo kot se je končalo, tudi da se zmanjšuje število
               zaposlenih v zdravstvu za 1 % sigurno ni šlo z mojim soglasjem, ker je neumno
               primerjati tiste, ki so po številu v špici v evropski skupnosti in tiste, ki so na
               repu, dejstvo je, da smo do tega prišli.</p>
               <p>Po drugi strani pa moramo vedeti glede prostorov, razlogov je več. Zakaj ni DTS šel
               naprej kot je bilo predvideno? Morate vedeti, da odgovornih je tukaj na vseh stvareh
               veliko, tu sigurno ni samo politika, projekt se je definitivno dražil iz 30 milijonov
               ali še nekaj manj na preko 140 milijonov in tega denarja v času krize ni bilo. Bile
               so želje druge, ko enkrat projekt traja 5, 10 let seveda se spreminja tudi način
               dela, nove stvari se pojavljajo, ampak to so razlogi, da na koncu v najhujšem obdobju
               zagotoviti 100 milijonov, verjemite, seveda je danes problem v proračunu, ko se
               govori, ministrstvu bolj ve za danes pa tudi jaz prej, o parih milijonih in ne o 100
               milijonih. Jaz verjamem, da bomo tudi sklepe v tej smeri sprejeli, da bi ta del se
               nadaljeval. Ampak to kar jaz pogrešam in sem ves <stage type="mag"/>(nadaljevanje) ta del se nadaljeval, ampak to kar jaz pogrešam in sem
               ves čas imel navsezadnje tudi z direktorjem razprave je pa več dogovora tudi znotraj
               vaše institucije. Tudi profesor Sterle je omenil in jaz verjamem, da v času nekih
               izrednih razmer lahko zmanjšaš dejavnost na enem oddelku, če imaš razumevanja ali
               dovolj avtoritete, da boš tistega predstojnika na neki način omejil, da bo to razumel
               in da bo delo potekalo, ker definitivno je sramota, da nekoga daš na hodnik in to se
               ne bi smelo zgodilo. V nobenem primeru in za to ni nobenega opravičila. To ne more
               biti sredstvo pritiska na politiko, na ministrstvo ali kogarkoli, da se tega ne da
               znotraj institucije dogovoriti.</p>
               <p>Naslednja stvar, o kateri smo velikokrat govoril, kadri. Jaz se popolnoma strinjam in
               meni je popolnoma razumljivo, da predvsem tudi intenzivne enote pa tudi kje lahko
               potrebujejo več, ampak klinični center ima 7 tisoč 700, ne vem sedaj na pamet koliko
               zaposlenih, znotraj tega številke pa 50 ali 100 ljudi ne sme biti problem. Kje bo
               imel nekdo nekaj manj pa naj bodo to ostale službe, zato da bo v intenzivni delo
               pokrito. Tudi to seveda je delna odgovornost tudi samega kliničnega centra, ker mi
               nismo gledali posameznega oddelka. Ministrstvo ne more gledati na eden oddelek v
               bolnišnici gleda celoto, ampak znotraj te celote se enostavno niste mogli dogovoriti
               in to je problem, čeprav je povsod relativno pomanjkanje. Tukaj je del odgovornost,
               bom rekel, / nerazumljivo/ prevzemam v svojo, ampak del odgovornosti je brez dvoma
               tudi na vas. Ko poslušam sedaj, ni denarja za respirator, za tisto, ono, res je,
               manjka denar, oprema je že zadnjih 15 let 70 do 80 % amortizirana povsod in če mi
               danes govorimo o tem, ali bi vi nabavili robota, na drugi strani pa govorite nimate
               za respirator, to je absurdna razprava. Na tak način se ne da pogovarjati. Vsak je na
               barikadah, jaz hočem imeti določeno stvar in mimo tega ne gre, ampak to je stvar
               vodstva, strokovnega dela, najvišjih predstavnikov, da se dogovorite kaj je
               prioriteta, to je spet problem znotraj UKC-ja. Naj to ne zveni, da ne bi prevzemali
               te odgovornosti v vsem ostalem, kaj je treba narediti v slovenskem zdravstvu, da je
               reforma potrebna itd., dejstvo je, da je potrebno veliko stvari spremeniti, ampak
               želel, da ste vseeno toliko samokritični. Kajti veste, zdravstvo, prej smo imeli
               vprašanje evtanazije, umirajočih in koliko denarja se bo zagotovilo, seveda to vsak
               razume in vsak bi tisti hip se videl v tisti situaciji in podpisal, da da kar hočeš,
               zato da bo to bolje, ampak mislim, da se je potrebno argumentirano pogovarjati, ko
               govorimo o številu ljudi, kadrih, na posameznem ali generalno vzeto koliko jih je na
               zdravnika, ali imamo sester v Sloveniji bistveno pod, ne vem, evropskim povprečjem,
               ali smo nekje tam, itd., to so relevantni podatki o katerih se lahko pogovarjamo, ko
               govorimo o tem. Tukaj verjamem, da se da z nekaj dobre volje tudi znotraj hiše kakšna
               stvar včasih premakniti.</p>
               <p>Zbodlo me je tudi, ko je bilo povedano, seveda UKC ne more bolnika odkloniti, druge
               bolnišnice pa lahko. To je ni pravično do drugih bolnišnic, ker druge bolnišnice
               nujnih primerov tudi ne odklanjajo, seveda to kar je efektivnega, kar lahko nekako si
               privoščiš kakšen zamik, to pa verjetno nekateri delajo, ker vidijo v tem rešitev, da
               ne bodo brez plač ostali. To je problem zdravstvene politike in vseh ostalih, ampak
               trditi, da delaš na račun tega, ker drugi zavračajo. Ne, vi rešujete probleme, ki jih
               strokovno druge bolnišnice ne morejo rešiti, ne pa tistih, ki so jih one samo
               zavrnile, ker varčujejo. Pri tej predstavitvi na ta način je potrebno biti pošten
               tudi do ostalih. Jaz verjamem, da se tudi drugi in vem, da se trudijo na podoben
               način, seveda v sklopu in skladu s svojimi zmožnostmi na sekundarnem nivoju. Tukaj bo
               potrebno najti res eno pravo mero - kaj je v zdravstveni politiki možno in kaj je še
               tisto kar je znotraj zdravstva možno in to vsi vemo, da je možno veliko še narediti.
               Ampak ne na poziciji, jaz vztrajam na svojem <stage type="mag"/>(nadaljevanje) vsak na svojem in seveda ni koraka naprej. Tukaj imate
               težke diskusije v okviru. Bom dal besedo tudi vam, v bistvu sem vas malo sprovociral,
               ampak v principu pa mislim, da se to pač dogaja. Ne mislim to nekaj posebnega, dogaja
               se povsod. Tudi sam sem bil direktor bolnišnice in vem kako te diskusije potekajo.
               Razmere so v resnici kar se financiranja tiče, tukaj mislim da smo si vsi enotni, da
               zdravstvo potrebuje nov denar, če želi slediti razvoju in da že v zadnjih letih mu ne
               sledimo več. V teh okvirih je potrebno preživeti, zato da bodo bolniki lahko imeli
               optimalno oskrbo in to je to. Tukaj je potrebno sodelovanje. Prav je, da je določen
               pritisk in da se razume zakaj se gre, ker je bilo v preteklosti tudi še nedolgo nazaj
               preveč diskusij v stilu, rešite korupcijo pa bo denarja dovolj, kar vemo, da je
               situacija malo drugačna. Toliko za začetek razprave. Prof. Hojkar, strokovni
               direktor. Ostali dajte se prijaviti!</p>
            </sp>
            <sp xml:id="SDT7-OZZ-nujna-5-2015-02-04.sp22">

               <speaker>SERGEJ HOJKER:</speaker>

               <p>Pozdrav z moje strani.</p>
               <p>Vedno je razprava koristna in jaz mislim in jaz gledam na ta današnji sestanek tudi z
               tega vzornega kota. Namreč to s čimer ste zaključil. Pred enim letom smo se vsi
               ukvarjali s 500 milijoni denarja, ki ga požre korupcija v zdravstvu. Mislim, da je
               dobro, da se vrnemo na realna tla in se ukvarjamo z dejanskim stanjem našega
               zdravstva.</p>
               <p>Danes sedimo tukaj, zaradi intenzivnih neg in zaradi gripe, jutri bi lahko podobno
               sedeli z naše paliativne oskrbe, pojutrišnjem, zaradi kardiologije ali česarkoli
               drugega, tisto kar bi tisti trenutek izbruhnilo. Klinični center vsako leto ob
               izbruhu gripe organizira posebni dodatni oddelek za obdelavo teh bolnikov in to je
               prof. Sterle lepo povedal, to gre v dogovoru in to organiziramo, ker je to vedno
               težko, ker kot je epidemija gripe tudi naši uslužbenci zbolevajo in jih imamo še
               manj. Ko se pogovarjamo o kadrovski politiki bi vas povabil, da nas kdaj obiščete v
               kliničnem centru, sprehodite se skozi vhod tam boste videli lepo razstavo razvoja
               kliničnega centra v zadnjih 40-ih letih. Ko sem jaz pred 40-imi leti v službo je imel
               klinični center trikrat manj zaposlenih kot jih ima sedaj, pa takrat nismo govorili,
               da nas je premalo. Jaz sem takrat kot stažist delal na intenzivnem oddelku, ki je
               predstojnik danes prof. Noč, takrat smo na intenzivni delali kar dela danes mogoče
               neki bolj specializirani oddelek, kardiologija na običajnem oddelku dela to, kar smo
               takrat delali na intenzivni. Če se danes sprehodite po intenzivni praktično se
               prebijate mimo aparatur, ki jih takrat sploh nismo poznali. Medicina se spreminja in
               slišali ste možnosti, ki jih imamo danes, o katerih smo lahko takrat samo sanjali in
               zato rabimo več denarja in več kadra. Mi se lahko vrnemo nazaj v stare čase, ko nismo
               delali nič, ampak kje bo takrat zdravstveno varstvo slovenskih državljanov.</p>
               <p>Ko se pogovarjamo o kadrih, kadri se povečujejo, ampak to je splošni trend v svetu.
               Zavedati se je še potrebno, da je klinični center vrhunska institucija, ki se
               primerja z Dunajem v Italiji pa kmalu ne najdemo, Videm je bistveno manjši in ga do
               Milana pravzaprav nimamo tako velikega centra. Če se pogovarjamo o prihodnosti
               slovenske medicine pomeni, da bo moralo priti do delitve dela med <stage type="mag"/> (nadaljevanje) večjimi centri. To se danes že
               kaže. Bolezni, ki so bile včasih smrtne pri otrocih, se danes potegnejo v odraslo
               obdobje. To število primerov je majhno. Recimo če se spomnite smo se pred časom, pred
               enim letom pogovarjali tukaj o otroški srčni kirurgiji. Jasno je, da je 80 primerov v
               Sloveniji premajhna številka, da bi imeli mi svoj center. Mi lahko operiramo manjše
               napake ampak zato se povezujemo s centrom v Münchenu in s centrom v Pragi in podobno
               se bo zgodilo tudi obratno. Transplantacij je v Ljubljani največ, v zelo širši regiji
               tretji center v Evropi. Verjetno se bo v Ljubljani delalo več transplantacij za širšo
               regijo ampak seveda zato mora klinični center obdržati potencial, ki ga ima. V
               kliničnem centru se poskušamo dogovarjati o takih problemih kot je gripa, in to
               uspešno dogovarjati. Samo klični center ne more vedno živeti po stanju stresa in
               izrednega dogodka. Izredni dogodek, gripa, ja, ampak potem moramo pa 11 mesecev
               delati v miru, razvijati medicino, uvajati nove metode. Ne moremo se stalno seliti.
               Zdaj je gripa in bomo poslali sestre tja, jutri bo malo več kardiovaskularnih težav
               pa bomo sestre tja pošiljali. To je potem kakor ižanski gasilci. Tako klinični center
               ne more delati. Hvala.</p>
            </sp>
            <sp xml:id="SDT7-OZZ-nujna-5-2015-02-04.sp23">

               <speaker>PREDSEDNIK TOMAŽ GANTAR:</speaker>

               <p>Kdo bi naslednji začel? Torej načeloma se seveda strinjam.</p>
            </sp>
            <sp xml:id="SDT7-OZZ-nujna-5-2015-02-04.sp24">

               <speaker>ZLATKO FRAS:</speaker>

               <p>Samo na kratko bi repliciral to kar si rekel, Tomaž, o odklanjanju bolnikov. Tu ni…
               sprejemamo seveda to provokacijo ampak nikakor ni bilo mišljeno, da regijske
               bolnišnice akutno obolelih ne sprejemajo. Nikakor ne. Gre za nekaj drugega. Gre za
               to, da lažje delujejo v skladu s planom. Na začetku je bilo omenjeno zdravstvo, je
               težko plansko. In tisto kar je naša temeljna zaveza je, da praktično vsem, ki
               potrebujejo pomoč in za bolnika, ki pride na naša vrata, ni važno ali ima gripo,
               multirezistentno bakterijo ali pa ima konec koncev za operirati koleno. Namreč vsi so
               zavarovanci in osebno mislim, da ta sistem zmore vse to narediti.</p>
               <p>Se vrnem na ta svoj klinični primer. Pozabil sem reči, ta naš konzilij pravzaprav ima
               odgovornost do svojcev, svojci so pa javnost in dejansko pričakujejo od nas konkretne
               rešitve in nenazadnje en sklep je bil predlagan in na to bi apeliral. Ne bi želeli
               dan za dnem prihajati z vedno novimi problemi ampak želimo sistemsko rešitev v
               smislu, da pač je tisto kar naredimo, tudi plačano. To pomeni, da se programi kakor
               so financirani, bilo je rečeno, proučijo. To je morda zelo splošni izraz ampak ne
               želimo vsak teden ali pa vsak mesec prihajati na izredne seje. In verjemite, pri tem
               razprave o homeopatiji, nenazadnje tudi o zdravem življenjskem slogu, akutno ne bodo
               pomagali. To pomeni rabimo akutne rešitve. Hvala.</p>
            </sp>
            <sp xml:id="SDT7-OZZ-nujna-5-2015-02-04.sp25">

               <speaker>PREDSEDNIK TOMAŽ GANTAR:</speaker>

               <p>Se popolnoma strinjam samo glede planskega dela. Mi vemo, saj tudi sami imate
               podatke, število, ne vem, infarktov na leto, število možganskih kapi na leto, to
               število je relativno, se zelo počasi spreminja. Se pravi v večini parametrov se točno
               ve kaj te čaka vsako leto. Ampak dobro, da ne bomo mi polemizirali.</p>
               <p>Prvo je želel predlagatelj besedo, gospod Vrtovec potem ostali.</p>
            </sp>
            <sp xml:id="SDT7-OZZ-nujna-5-2015-02-04.sp26">

               <speaker>JERNEJ VRTOVEC (PS NSi):</speaker>

               <p>Najlepša hvala.</p>
               <p>Predno preidemo na razpravo poslank in poslancev bi se, kot predlagatelj, vsem rad
               res iskreno zavalil, čeprav je na začetku gospod Vrhunec govoril, da čim manjkrat
               tukaj v Državnem zboru ampak jaz sem, čisto pošteno povem, piarovec, jaz nisem… sem
               se ukvarjal s politiko ampak bil profesionalni tiskovni predstavnik in so me zanimali
               samo mediji in še danes je to moj hobi. In ko se človek nauči brati kaj govorijo, ne
               samo televizije ali kamere, ampak tudi ljudje, ki v te kamere govorijo in ko sem
               gledal tiskovne konference vaših sodelavcev sem rekel nekaj je treba narediti in kot
               član odbora za zdravje sem se nekako čutil tudi poklicanega, da o tem spregovorimo
               tukaj v Državnem zboru in to je bilo <stage type="mag"/>
               (nadaljevanje) dobronamerno in ko sem slišal vas, predstavnike, predstojnike ne z
               peli ampak dejansko s prošnjami, kajti po mojem skromnem prepričanju, laičnem
               prepričanju je v prvi vrsti naloga zdravnika ta, da zdravi ampak za to pa potrebujejo
               orodja. In bodimo pošteni, ni naloga zdravnikov to, da hodijo na novinarske
               konference in pozivajo dajte, dajte, dajte. Njihova naloga je, da zdravijo ampak z
               naše strani je pa potrebno, da jim damo za to orodje, da delajo, moramo jim
               omogočiti.</p>
               <p>Še enkrat povem, ne sme se v Sloveniji dogajati to, da zdravniki sklicujejo
               novinarske konference zaradi tega, ker so razmere katastrofalne na oddelkih
               intenzivne terapije.</p>
               <p>Kar se pa tiče… moj naslednji predlog oziroma predno bomo sprejemali sklepe po tej
               razpravi, si eno stvar želim, kolegice in kolegi poslanci, da ne gremo na
               preglasovanje in zaradi tega že zdaj napovedujem, da kljub pozni uri bi predlagal
               posvet v poslanskih skupinah, 5 minut pavze zaradi tega, da sprejmemo sklepe brez
               preglasovanja ampak v interesu slovenskega zdravstva, slovenskega človeka. Da ne
               naredimo preglasovanja kdo bo lahko več glasov dal za določen sklep.</p>
               <p>Druga stvar oziroma za konec pa, ker je bilo veliko omenjeno s strani Univerzitetnega
               kliničnega centra. Sam povem, jaz sem navaden laik, večkrat pacient, logično ampak
               uspel sem vas razbrati, vaše klice, krike in opozarjate na normative, standarde,
               opozarjate, da programi niso plačani. Če sem uspel razbrati gre to tudi na ZZZS in če
               bi vi, gospod Fakin, saj sem vam že vmes nakazal, da vas bom izzval zaradi tega, ker
               se mi zdi prav, da se pošteno in odkrito pogovorimo. Tudi z vaše strani en odziv na
               to debato. To si kot predlagatelj želim, če bi ga lahko dali oziroma vas tudi prosim.
               Najlepša hvala.</p>
            </sp>
            <sp xml:id="SDT7-OZZ-nujna-5-2015-02-04.sp27">

               <speaker>PREDSEDNIK TOMAŽ GANTAR:</speaker>

               <p>Hvala.</p>
               <p>Bi vseeno prvo dal besedo Möderndorferju, ki se je prijavil, potem bo pa direktor
               ZZZS. Ni problem, nič ne bomo zamudili.</p>
            </sp>
            <sp xml:id="SDT7-OZZ-nujna-5-2015-02-04.sp28">

               <speaker>JANI (JANKO) MÖDERNDORFER (PS ZaAB):</speaker>

               <p>Hvala lepa predsednik.</p>
               <p>Z zanimanjem spremljam to razpravo in v resnici nisem nič novega slišal kar v resnici
               nisem vedel že prej. Bal pa sem se takrat ko je prvič bil posnetek na televiziji, da
               so polne intenzivne in sem čakal samo še kdaj se bo zgodila ta seja, da naredimo
               tisto kar se pravzaprav ponavlja že nekajkrat.</p>
               <p>Odkrito bom povedal, da verjamem, da je ministrica zelo čudno gledala pred enim
               tednom oziroma 10 dnevi, zakaj sem ji postavil poslansko vprašanje oziroma ne njej
               ampak njemu predsedniku vlade o reformi zdravstva, kajti to v resnici je malce
               neobičajno, da predsednika vlade sprašuješ, če to moram minister vedeti. Ampak
               povedal vam bom zakaj sem vprašal predsednika vlade. Iz enega preprostega razloga,
               ker v tej državi se je v resnici nekaj reformnega zgodilo pod ministrovanjem gospoda
               dr. Volča, ko je bil minister. Takrat so se sprejeli ključni zakoni, ki se do danes,
               še enkrat ponavljam, čeprav marsikdo zavija z očmi ampak razen nekih manjših sprememb
               in novelic se pravzaprav ni nič spremenilo do danes. Imeli pa smo dve napovedi
               velikih reform. Ena napoved reforme je bila s strani dr. Kebra, vsi se spomnite te
               znamenite bele knjige, vendar to reformo je pokopal njegov predsednik, dr. Drnovšek.
               Potem je bil naslednji minister, ki je napovedal resno reformo in tudi nekaj na tem
               delal, je bil to dr. Marušič in to reformo je pokopal gospod Pahor in zato sem se
               zdaj odločil, da vprašam predsednika vlade, če bo reforma, ker če ne bo on rekel, da
               bo reforma, je čisto brez veze kaj bo ministrica počela, ker če ne bo te zelene luči,
               ne bo vse skupaj nič. Seveda bo tukaj zadaj še zelo veliko jasno moral povedati tudi
               minister za finance in tu sem postavil vprašanje namenoma na začetku na hearingu
               gospe ministrici. Vem, da je ministrici zoprno vsakič ko omenim to reformo in da me
               vedno težje posluša, zaradi tega ker v resnici ima toliko problemov na glavi, da v
               resnici ne ve kje naj začne, kaj šele da bi se začela resno ukvarjati z reformo.
                  <stage type="mag"/>(nadaljevanje) Pa vendar, jaz se
               strinjam, da je treba pač neke določene ukrepe narediti, ampak zdaj upam, da smo se
               kaj naučili na napakah, ki so jih tudi zdravniki začeli producirati. Pa bom šel po
               vrsti. Oprostite, korupcija mora biti na ničelni ravni, tu se strinjamo in ne bomo
               odpirali prav velike debate in diskusije okoli te teme. Ampak zdravniki so bili
               tisti, ki so sproducirali neumnosti o 600 in 800 milijonih, ki so enostavno izginili
               iz 3-milijardne vsote denarja. In potem smo blazneli in vsi mediji so skakali sem in
               tja, kako je izginilo ne vem koliko denarja. Vsakemu zdravemu človeku je jasno, in če
               zna računati do 10, si lahko izračuna, da če zmanjka 800 milijonov od 3 milijard,
               potem vi nimate v zdravstvu denarja, ne le za plače, za nič! Ampak gospod Fakin ima
               plus. / oglašanje v ozadju/ Ja, letos. Ja, ja, saj smo razumeli. Smo razumeli. In
               zdaj seveda nastane resen problem, ko se jaz vprašam, ko gospoda Fakina slišim, da bo
               dal predujem, zato da bomo poravnali neke minuse, kje bo nastal problem čez eno leto
               oziroma čez nekaj mesecev, ko bo treba to pokrivati, tega denarja pa ne bo. V bistvu
               smo naredili samo to, da smo samo prestavili problemček z enega konca leta na drug
               konec leta. Drugače te matematike jaz ne razumem. Še posebej ne zaradi tega, ker ste
               danes nekateri omenili primerjavo, da imamo – seveda, in tu bom zelo naglas povedal,
               jaz še vedno verjamem v slovensko zdravstvo, v stroko, verjamem v strokovno osebje,
               ki dela. Ne morem pa razumeti, kako lahko – mislim, da je bil gospod Vrhunec, ki je
               govoril o primerjavi z dunajskimi bolnišnicami. Slučajno imam te podatke pred sabo in
               mi ne gre skupaj, ko gledam te številke, da neka dunajska institucija, ki je
               primerljiva z UKC-jem, ima zelo jasne podatke, ki jih je treba naglas povedati,
               ambulantne prve obiske ima 517 tisoč UKC, dunajska AKH pa jih ima 551 tisoč.
               Ambulantnih skupaj obiskov ima milijon 103 tisoč UKC in milijon 181 tisoč AKH.
               Število zaposlenih, se pravi, če gledamo celoto, je 7.838 v UKC, za leto 2012 so to
               podatki, ne za 2013 in 2014, ker s temi podatki razpolagamo, verjetno bomo imeli šele
               konec leta druge podatke. In dunajska je imela pa 9.304. Od tega so zdravnikov imeli
               1.585, UKC pa 1.221. Celotni prihodki – zdaj pa pozor! – 452 milijonov, dočim AKH
               882. Jaz vem, da se da manipulirati s temi številkami, zelo enostavno se da
               manipulirati, ampak ene stvari ne bomo razumeli – kako lahko z manj oziroma z več
               ustvariš manj in obratno. Skratka, te stvari pač preprosto ne gredo skupaj. S tem, da
               govorimo, da gre za relativno enake postopke, enako kvaliteto, se pravi, primerljivo
               tu in tam. In pa, ne nazadnje, verjamem, da so določene storitve celo dražje v
               Avstriji, kot so pri nas, pa ne povsem. In zdaj ta matematika preprosto tu ne gre
               skupaj. Zakaj to govorim? Govorim zaradi tega, ker enostavno, če bomo govorili kar
               naprej samo še o prihrankih, prihrankih, prihrankih, prihrankih, ne bomo daleč
               prišli, zaradi tega, ker bo treba enkrat odpreti denarnico in reči, zdaj je pa treba
               dati denarja toliko in toliko ter toliko in toliko osebja. Zaradi tega, ker drugače
               bo vse skupaj "crknilo". Strinjam se z nekom od predstavnikov stroke, ki je govoril o
               tem, da bo gripe konec, intenzivni oddelki se bodo malo sprostili, ampak prišlo bo
               nekaj drugega. Jaz samo čakam, vam zdajle povem, čakam, da ko bo konec zime,
               temperatura bo narasla, zunaj bomo imeli spet 40 stopinj in kamere bodo snemale, kako
               je noter neznosno vroče, se ne da dihat in tako naprej, in potem bodo prišli spet
               poslance posnet, kako mi v klimi tu dihamo, fantastično delamo, in se bomo šli spet
               velik populizem. Ampak<stage type="mag"/>(nadaljevanje)
               problem je nekje drugje. Problem je, da to, kar je govorila ministrica na začetku,
               kar je govoril predsednik odbora, je dejstvo, da moramo končati te DTS-e, se pravi,
               urgence. Dejstvo je, da jih moramo končati. Ampak ministrica bo morala končno
               prevzeti – žal, danes sedi na tem vročem stolu -, bo morala prevzeti odgovornost in
               zelo jasno povedati, ker drugače je brez zveze, da tu sedimo, ker drugače se dajte
               sami pogovarjat, Vlada pa Klinični center in ostale bolnišnice, terminski plan, kdaj
               bo to končano. To je ena od nujnih stvari, ki se morajo zgoditi, ker od tu do
               večnosti živeti v nekem "saj bo, saj bo, saj bo," ne bo nič. Žal se je vse skupaj
               zavleklo, tudi zaradi tega, ker je prejšnja Vlada odstopila in je vse skupaj stalo
               nekaj časa, žal. Ampak jaz ne vem, kaj bo čez pol leta, čez eno leto. No, potem so pa
               tu še druge stvari, ki so zelo pomembne. Namreč, jaz ne morem razumeti, da v tej
               državi, včasih znotraj državnega aparata, pa ne glede na to, kdo je na oblasti, dajmo
               to za trenutek odmisliti, je to nepomembno, veljajo čudni razlogi. Namreč, seveda,
               treba je varčevati znotraj sistema, pri plačah in vse ostalo, in bolnišnice so se
               znašle, kakor so se znašle. Določeni zdravniki so začeli delati preko espeja, delali
               so po pogodbah, in prišel je FURS in ugotovil, da to pa ne gre, in je naložil kazen
               bolnišnicam. Bolnišnica seveda tega denarja ni imela, vsi vemo, o kateri bolnišnici
               govorimo, in je FURS naredil – veste, kaj? – ja, z odredbo je zasegel premoženje
               bolnišnice, ki je državno, tako ali tako. To je bila ptujska bolnišnica, mimogrede,
               da ne bomo preveč odkrivali tople vode, kje se je to zgodilo. Pa še kje se bo
               zgodilo. Skratka, ukrepi, ki ne peljejo nikamor, ker itak bolnišnice nikamor nihče ne
               more odnesti, FURS dela v imenu države za državo, bolnišnica je itak od države,
               torej, kaj smo naredili? Nič nismo naredili! Na koncu edino, kar bo, bo nekdo kriv in
               odgovoren. Roko na srce, današnji članek, če pogledate v Delu, jaz sem si ga ekstra
               prinesel, oprostite, vsaj trije direktorji so zreli, da se jih zamenja. Pa ne po
               zakonu, se pravi, po ZUJF-u, ampak zaradi tega, ker so v negativni bilanci. Mi imamo
               zakon, ki je zelo jasen – eden od štirih pogojev, kdaj se direktorja zamenja, je, ko
               posluje z minusom. Pika. In tu imamo tri naštete. Mislim, da samo dve bolnišnici sta
               še nad vodo, ostalo je treba vse zamenjati. To so fakti, pa kakorkoli obrnemo. Ali
               nekaj z našo zakonodajo ni v redu ali nekdo ne izvaja ali pa si dajmo reči, da vsi
               vemo, da namenoma puščamo bolnišnice v minusu, zaradi tega, ker nimajo denarja, ker
               enostavno ne morejo funkcionirati. In prekladamo in delamo ta umetni minus, ko v
               bistvu, saj vsi vemo, računovodsko naredimo na koncu leta plus, v resnici smo pa v
               minusu. Saj vsi vemo, kako to gre bilančno. In se hvalimo, zato da bomo še kredit
               lahko vzeli, vsaj kratkoročnega za plače, zato bomo za 14 dni malo "prehandlali",
               zato da bomo preživeli, preden pride dotacija in tako naprej. Tako dolgo časa ne bo
               funkcioniralo.</p>
               <p>Naslednja stvar, ki se mi zdi zelo pomembna, je, da danes – zdaj pa, žal, moram to
               reči in vem, da nekaterim mojim kolegom to ne bo všeč, to sem povedal tudi, da ne
               boste mislili, poslanki, strankarski kolegici in bivši predsednici Vlade - ZUJF je
               naredil svoje. ZUJF je naredil to, in to sem večkrat ponavljal, da znotraj ZUJF-a so
               se sprejemale odločitve tisti večer, za katere niti ministri niti državni sekretarji
               niso vedeli, kaj vlagajo noter. In je cel kup uradnikov noter zmetalo toliko nekih
               neumnosti, med drugim tudi to neumnost, da takrat, ko je lahko, se direktor boji
               zaposliti nov kader začasno, zaradi tega, ker ve, da bo letel. Ampak ne se bati,
               gospod Vrhunec, ne boste leteli, ker bi morali že zdavnaj leteti / smeh/, že zaradi
               osnovnega zakona. Ampak kakorkoli, zdaj je seveda naloga… / govorjenje v ozadju/
               Smem? Zdaj je naloga te Vlade, da popravi ZUJF, <stage type="mag"/>(nadaljevanje) v tistem delu, ki zelo jasno govori, da ne more
               omejevati zaposlovanja, kadar gre za posebne, izredne razmere. Mi je prav žal, ne
               gre. Mi imamo, pa kakorkoli obrnemo - spet razpolagam s temi podatki, ki držijo in so
               bili nekateri že omenjeni -, vsi govorimo o tem, koliko je medicinskih sester oziroma
               strokovnega kadra na intenzivno posteljo, jih je 6, bi jih moralo biti po standardih,
               to vsi vemo, imamo jih pa 3,8 na posteljo. To so fakti. In če tega nekdo ne razume,
               se pač preprosto tako ne da več delati. Če temu ni tako, če temu ni tako, potem
               pridite na dan s podatki in povejte, da lažejo, da podatki niso resnični. Ampak, se
               opravičujem, če standardi veljajo, jih je treba spoštovati. Ne vem, za nekatere
               državljane velja, da morajo standarde spoštovati, morajo dohodnino plačevati, morajo
               vse, ostali standardi pa, če jih dosežemo, saj veste, "ni, se ne da, kriza…" in tako
               naprej. Tako da tu – žal mi je, ministrica – boste morali doseči dogovor znotraj
               Vlade, da se vsaj ta del člena znotraj ZUJF-a popravi. Sklicujete se tudi na to, da
               ne nazadnje danes marsikdo tam sedi v tej isti Vladi, ki je še vedno glasoval za ta
               trapasti ZUJF! Jaz nisem, zato lahko tako suvereno govorim. 400 amandmajev je prišlo
               takrat, tisti večer, ko se je glasovalo, in verjemite mi, da poslanci, niti tisti, ki
               so bili v koaliciji, sploh niso vedeli, za kaj glasujejo. Vedeli so samo to, za
               večino, glavnino, da je to dobro, da se čim prej naredi, ker drugače bo proračun
               "crknil". In v globalu je to sicer lahko veljalo, saj za marsikatero stvar, ki je
               bila v ZUJF-u sprejeta, je tudi naslednja Vlada bila zadovoljna, to vam lahko naglas
               priznam. Ampak gro, cel kup neumnosti je bilo pa sprejetih – in to je ena od teh
               neumnosti, ki danes vse skupaj duši, dobesedno duši. Ne nazadnje tudi vas,
               ministrica, duši, ker enostavno nimate vzvoda, ker morate sami sebe "bremzati", da
               jim ne daste, in tudi vaši predhodniki so imeli ta enak problem.</p>
            </sp>
            <sp xml:id="SDT7-OZZ-nujna-5-2015-02-04.sp29">

               <speaker>MARIJA MILOJKA KOLAR CELARC:</speaker>

               <p>/ iz ozadja/ Samo odgovarjam za vse, pa nobenih vzvodov nimam.</p>
            </sp>
            <sp xml:id="SDT7-OZZ-nujna-5-2015-02-04.sp30">

               <speaker>JANI (JANKO) MÖDERNDORFER (PS ZaAB):</speaker>

               <p>Glejte, tako kot direktor odgovarja, tako odgovarja tudi minister. Mi smo pa danes tu
               zato, da poskušamo videti, kaj se da narediti. In moj konkreten predlog je - in to je
               edini način, da ta problem rešimo, verjemite mi. Gospod Fakin ima pa seveda še vedno
               drugo zelo težko nalogo, ki je jaz ne razumem, še zdaj ne. Dobro, malo jo, no, ampak…
               Ta plus je res mističen, jaz ga ne razumem. Oprostite, jaz ne razumem, da je
               zdravstvena blagajna v plusu, bolnišnice pa v minusu. Te logike jaz ne razumem. In tu
               bo treba enostavno naliti tudi državljanom čistega vina, zaradi tega, ker enostavno
               državljani pa tega ne razumejo, res ne razumejo.</p>
               <p>Zato predlagam, tile sklepi, ki so, so, glejte, saj so pobožni, lepi sklepi, morate
               vedeti, da tak odbor lahko sprejema samo take sklepe, ki nekaj Vladi predlagajo in
               tako naprej, kaj več ne smejo, zaradi tega, ker izvršna oblast je izvršna oblast in
               odgovarja - in to je vse. Mi lahko sprejmemo proračun, mi lahko tam odločamo, ampak
               tisto, kar je pa v oblasti izvršne oblasti, pa ne moremo. In zato, "Odbor za
               zdravstvo poziva Ministrstvo za zdravje, da preko članov Sveta javnih zavodov, javnih
               zdravstvenih javnih zavodov zahteva plačilo dejansko opravljenih nadur." Jaz se
               opravičujem, jaz bi bil takoj za ta sklep, ampak to je osnovna, matična naloga že
               zdaj vseh članov. Kaj češ pozivat nekoga, ker mora že v osnovi to početi! / oglašanje
               v ozadju/ Glejte, če ne počne… Ne z mano zdaj komunicirat, ker jaz razpravljam, lep
               prosim. Kolega, boš imel možnost. Tisto, kar je pomembno, je pač treba zamenjati. In
               kolikor jaz vem, v javnih zavodih ima Vlada vso ingerenco in ima vedno večino in še
               celo svojega predsednika sveta zavoda, v vsakem javnem zavodu. To je z zakonom
               določeno, kar pomeni, da ima neposreden vzvod, da tiste, ki ne izpolnjujejo te
               naloge, lahko zamenja. Takole! Z enim podpisom ministra, brez problema. / oglašanje v
               ozadju/ Ja, ja, saj, Vlada bo vse sprejela, kar boste predlagali, ministrica, ker
               drug ne bo prevzel te odgovornosti.</p>
               <p>Druga stvar, ki se mi zdi pomembna, je tudi to, "Odbor za zdravstvo Vlado poziva, da
               zagotovi potrebna sredstva za dokončanje izgradnje diagnostično-terapevtske službe".
               Ne vem, zakaj bi jaz nekoga nekaj pozival, če je danes <stage type="mag"/>(nadaljevanje) ministrica zelo jasno povedala, da je
               zagotovila 62 milijonov znotraj rebalansa, če bo ta sprejet; verjamem, da bo, ker ima
               koalicija večino in bo to potrjeno. Sam osebno sem zelo vesel tega, ker je v končni
               fazi res nedostojno in nedopustno, da se to vleče. Ampak jaz bi bil bolj vesel, če bi
               danes dobil zavezo od ministrice na tem odboru, in mi pomeni več kot vsi ti sprejeti
               sklepi, da bo prišel terminski plan. Ker potem bo tudi ministrica stala in navijala
               in "šraufala" vse po vrsti, ki so odgovorni za to, da se kakšna stvar zgodi. Ne
               nazadnje je treba kakšne stvari tudi z avtoriteto ministra preprosto pospešiti in
               peljati dalje. Je pa res, da vse bolnišnice so imele strašno velike apetite. To je
               dejstvo. Vsi so planirali take kubuse, kaj vse se bo zgodilo. Danes v samem izvajanju
               je to vse zmanjšano, za dve tretjini požagano, in bomo veseli, če bomo eno tretjino
               od teh velikih kubusov videli, pa da se bo še vedno reklo, da je to DTS, in da se bo
               izpeljalo. Ampak, veste, imamo en nov problem – ko bodo DTS-ji končani, gospa
               ministrica, novi ljudje! Kdo bo tam delal? / smeh/ Mi bomo dobili nove prostore, to
               se bo vse skupaj razširilo, ampak enako število ljudi ne bo več obvladovalo vseh teh
               prostorov. In imamo resen problem. Zato vas res pozivam, spremenimo ZUJF! To je edini
               način. Je pa res, da, glejte, ta ZUJF je v celoti, verjamem, danes nemogoče
               spreminjati, ampak to smo opozarjali takrat, zdaj je prepozno. Čez 40 zakonov se ne
               da kar tako čez noč spremeniti, ker drugače bomo enako "kozlarijo" naredili kot
               takrat, ko smo ZUJF sprejemali. Vendar se pa da določene detajle spremeniti.</p>
               <p>Evo, zdaj bom končal, ker mislim, da sem povedal vse. Hvala lepa.</p>
            </sp>
            <sp xml:id="SDT7-OZZ-nujna-5-2015-02-04.sp31">

               <speaker>PREDSEDNIK TOMAŽ GANTAR:</speaker>

               <p>Hvala.</p>
               <p>Mislim, da je zdaj čas, da dobi besedo direktor Zavoda za zdravstveno zavarovanje,
               gospod Fakin.</p>
            </sp>
            <sp xml:id="SDT7-OZZ-nujna-5-2015-02-04.sp32">

               <speaker>SAMO FAKIN:</speaker>

               <p>Hvala lepa.</p>
               <p>Gospod Vrhunec mogoče ne bo letel, jaz bom, tako kot zgleda, in to zato, ker imam
               plus, če personificiram. Nimam jaz plusa, Zavod za zdravstveno zavarovanje ima plus,
               ki je vaš zavod. In ves denar, ki se v tem zavodu nabere, vsa leta sledi pacientu,
               vsa leta ga plasiramo za zdravljenje bolnikov in za najbolj pereč problem, ki se mu
               reče, skrajševanje čakalnih vrst. Zaradi politike, ki jo je vodil zavod, seveda na
               podlagi proračunskih memorandumov, da moramo poslovati izravnano, je prišlo do
               določenih zmanjševanj cen. Vsi vemo, zakaj, zniževal se je bruto domači proizvod in
               danes smo v tem stanju, kjer smo. Večkrat smo že vsi rekli, vsi ugotovili dve, tri
               leta nazaj, da se lahko take stvari zgodijo - in zdaj se dogajajo. Vendar pa ne bom
               komentiral praktično ničesar, ker mislim, da za odločanje pri tako pomembnem
               odločevalcu, kot je Odbor za zdravstvo, rabimo številke. Rabimo številke o
               produktivnosti, o dejanskem številu, rabimo dokument, ki bo pripravljen, ki bo
               pokazal, kaj dejansko na stvari je, ali rabimo denar, ali rabimo dodaten kader, kje,
               in podobne zadevščine, kako je ta obremenjen, kakšna je izkoriščenost in tako dalje.
               Brez tega jaz težko karkoli komentiram, ker je to zame govorjenje na pamet. Delam v
               instituciji, ki se ukvarja s številkami, in moramo imeti zelo natančno vse
               načrtovano, da vemo, kam ta denar gre, za kaj gre in da je zadeva še zakonita, te tri
               kombinacije.</p>
               <p>Kar se tiče denarja. Zadeva ni tako pesimistična. Ministrica je že nekaj omenila.
               Gospod poslanec Möderndorfer, predlagam, da malo bolj pogosto berete časopise, ne
               samo včerajšnjega, ker je bilo že nekaj dni nazaj povedano, da bo v letošnjem letu
               100 milijonov denarja na razpolago, tako kažejo številke. Rebalans finančnega načrta
               je v vladni proceduri, mislim, da bo prihodnji teden sprejet, predvideva, ne
               rebalans, finančni načrt za 2015, predvideva 60 dodatnih milijonov denarja. Takšni so
               prilivi, zaradi gospodarske rasti, ne zato, ker bi jaz tu nekaj bil zaslužen, to sem
               že parkrat povedal, pa mi to očitate, da se Fakin hvali z nečim. Z ničimer se ne
               hvalim, to so dejstva. <stage type="mag"/>(nadaljevanje)
               Poleg tega je konec lanskega leta gospodarska rast in izplačilo plač dodatno prineslo
               v blagajno približno 20 milijonov evrov, od tukaj dobiček. Ta dobiček bo šel ves za
               zdravljenje bolnikov in za nujne stvari, ki jih morajo bolnice delati. Skupaj, to je
               pa rebalans proračuna v marcu, bo še dodatnih 50 milijonov, to je 110 milijonov.
               Mislim, da ni zaradi tega nobene panike potrebno.</p>
               <p>Bom eno drobno stvar repliciral. Slišali smo številke iz AKH Dunaj. Če je denar
               problem, potem ni nobenega problema. Gospod Gantar je v vladno proceduro, ko je bil
               še minister, mislim da v okviru ZUJF-a tudi določene razširitve virov v višini 130
               milijonov, potem je pa izbruhnilo famoznih 500 milijonov in prepričanje takratnih, ne
               vem kako naj to rečem, ljudi, ki so odločali, da zdravstvo ne rabi denarja in je
               padlo ven 30 milijonov, potem je padla še tretja četrtina za izravnavo plač in tretje
               četrtine, za katero ni denarja v zdravstveni blagajni. Če je to problem, potem nimamo
               problem, potem se v zakon pobere ven vse predloge, ki so bili predstavljeni v vladni
               ali parlamentarni proceduri, jih izglasujete pa bo jutri 200, 300 milijonov denarja
               več. Potrebno je pa nekaj vedeti, ko primerjamo Slovenijo in Avstrijo je potrebno
               vedeti, da ima Avstrija dvakrat večji BDP kot mi, da Avstrija daje 4500 evrov na
               prebivalca za zdravstvo mi pa 2 tisoč. Zakaj? To vemo, zaradi takega gospodarske
               situacije kot jo pač imamo. Odločitev, gospe in gospodje, je v vaših rokah ali se bo
               to zgodilo ali ne. Seveda je pa treba prej pogledati vse podatke. Jaz sem tudi
               zdravnik, sicer brez licence, ker ne delam v zdravstvu in v medicini poznamo eno
               krilatico, medicina je zasnova na evidence bazo, to pa pomeni, na osnovi podatkov se
               je potrebno odločati.</p>
               <p>Jaz sem optimističen. Delali smo v teh štirih, petih letih tisto, kar je bilo
               potrebno, da je zdravstvena blagajna stabilna. Denar je trenutno v zdravstveni
               blagajni je in ga bomo tudi ustrezno razdelili, ampak na podlagi podatkov in
               zakonitih procedur, ki veljajo v tej državi, ne kar na pamet.</p>
            </sp>
            <sp xml:id="SDT7-OZZ-nujna-5-2015-02-04.sp33">

               <speaker>PREDSEDNIK TOMAŽ GANATAR:</speaker>

               <p>Hvala. Prof. Noč.</p>
            </sp>
            <sp xml:id="SDT7-OZZ-nujna-5-2015-02-04.sp34">

               <speaker>DR. MARKO NOČ:</speaker>

               <p> Gospod Fakin, jaz sem simple / nerazumljivo/ zdravnik, če temu tak rečem, vendar,
               prosim mi razložite sledeči paradoks. V vsej svoji neproduktivnosti, ki jo pogosto
               navajate v medijih in takih sestankih za klinični center je ta, ki je uspel
               obravnavati 6 tisoč bolnikov več kot ste jih vi uspel plačati, pri tem, da imate vi
               21 milijonov plusa. Prosim, razložite mi to, da bom razumel. Hvala.</p>
            </sp>
            <sp xml:id="SDT7-OZZ-nujna-5-2015-02-04.sp35">

               <speaker>SAMO FAKIN:</speaker>

               <p> Z veseljem. To zahteva malo daljšo debato. Gospod Noč je izjemno inteligenten
               človek in vi ste rekli, da se medijsko ukvarjate, z EPP-jem pa se ne bom šel tukaj.
               Vam bom bolj razložil na enem ožjem sestanku kaj to pomeni. Za vse ostale, ki so pa
               prisotni, klinični center je naša vrhunska ustanova in to priznava državni zbor in
               vlada in je posebej dodatno financiran z 80 milijoni evrov v tako imenovan terciar, v
               katerem so upoštevani vsi zahtevni pacienti in določeni pacienti, ki so plansko
               nepredvidljivi. V teh 80-ih milijonih, 450 milijonov dobite denarja <stage type="mag"/>(nadaljevanje) če bi upoštevali mariborsko ceno, ki
               ni čisto primerljiv klinični center je cena na bolnika dosti manjša. Prosim, če
               začnemo operirati z številkami in ne s propagando.</p>
            </sp>
            <sp xml:id="SDT7-OZZ-nujna-5-2015-02-04.sp36">

               <speaker>PREDSEDNIK TOMAŽ GANTAR:</speaker>

               <p>Kratko repliko, gospod Möderndorfer.</p>
            </sp>
            <sp xml:id="SDT7-OZZ-nujna-5-2015-02-04.sp37">

               <speaker>JANI (JANKO) MÖDERNDORFER:</speaker>

               <p>Gospod Fakin, jaz berem vsak dan časopis, ker ga moram, ker sem prisiljen in še
               clipping mi dajo in še kaj drugega. Po svojih razpravah uporabljam tiste podatke, s
               katerimi sem se pripravil na razpravo, ampak tisto, kar jaz nisem dolžan tukaj
               razlagati, ker predvidevam, da sedim za mizo z ljudmi, ki zelo dobro poznajo številke
               in vedo kam so prišli in o čem razpravljajo, zato nisem, bom rekel, moj namen ni bil
               tukaj vas poučevati kaj kdo kje ima kakšno izgubo je pa zelo pomembno nekaj drugega.
               Moj namen je bil opozoriti na eno stvar. Če so bile banke v izgubah smo jih morali
               dokapitalizirati, zato da se ne bo bančni sistem razsul in sesul. Mi vsi vemo, da so
               bolnice v izgubah in jih je potrebno dokapitalizirati. Ministrstvo, zdravstvena
               blagajna pa bosta povedala kako, saj ne državni zbor in ne poslanci. Nimamo ne
               podatkov, nismo niti za to vpoklicani, smo pa tisti, ki bomo odločali v danem
               trenutku. Žal bolnice bo potrebno dokapitalizirati. Najti bo potrebno tiste
               odgovorne, ki so naredili izgubo, če so jo naredili neopravičeno oziroma dati dodatni
               sveženj denar, temu se reče v zdravstvu: "Ko kri pušča je potrebno dolivati, ker
               drugače bo sistem crknil." To veste vi in vsa tale kolonija tukaj, ki imajo za to
               kvalifikacijo.</p>
            </sp>
            <sp xml:id="SDT7-OZZ-nujna-5-2015-02-04.sp38">

               <speaker>PREDSEDNIK TOMAŽ GANTAR:</speaker>

               <p>Najprej je gospod direktor Vrhunec.</p>
            </sp>
            <sp xml:id="SDT7-OZZ-nujna-5-2015-02-04.sp39">

               <speaker>MAG. SIMON VRHUNEC:</speaker>

               <p>Jaz v bistvu se pogosto z direktorjem ZZS-ja strinjam, ker načelni ravni on zelo
               argumentirano razlaga, včasih pa je potrebno določene podatke popraviti. Jaz bom
               prepustil naprej strokovnemu direktorju v zvezi z terciarno delavnostjo, ker bo
               veliko bolje razložil, kaj mi naredimo s teh 80 milijonov. Bi pa želel še enkrat te
               podatke dati, ki ste jih sicer že slišali, ampak je prav, da jih slišite večkrat,
               tudi 30-krat če je potrebno, zato da si jih dejansko zapišemo v tisto podzavest in da
               nehamo s temi zgodbami operirati navzven.</p>
               <p>Najprej podatki o produktivnosti. Klinični obravnava 100 tisoč bolnikov letno v
               hospitalni dejavnosti in opravi milijonov 200 tisoč pregledov v ambulantah in v /
               nerazumljivo/ diagnostiki. Enako praktično skoraj do številke prej je gospod
               Möderndorfer prej navajal, do številke enako kot dunajski klinični center. Tudi
               vsebina tega programa je popolnoma enaka skoraj, malenkost nekaj stvari pošiljamo
               ven, na primer transplantacija pljuč. Ravno na dunajski klinični center, sicer pa
               večino programa uspešno opravljamo za Slovence sami. Ta program opravimo mi s 7 tisoč
               700 zaposlenimi, dunajski klinični center pa s skoraj 9 tisoč 500 zaposlenimi. Mi
               imamo 1200 zdravnikov za opravljanje tega programa, dunajski klinični center pa 1600
               zdravnikov. Mi opravimo ta program z 3 tisoč 700 zaposlenimi v zdravstveni negi,
               dunajski klinični center 4 tisoč 200 zaposlenimi v zdravstveni negi. Te številke
               enostavno povemo, da smo mi bolj produktivni kot dunajski klinični center. Jaz bom
               zelo vesel, če bomo mi kot problem izpostavili kdaj koga takega, ki je manj
               produktiven in ne tistega, ki je bolj produktiven kot tujina. Meni se zdi sedaj kot
               ekonomist kot gledam, da naš proizvodni delavec naredi manj pralni strojev kot
               Boschev proizvodni delavec, ne pa, da naš zdravnik naredi več pacientov kot dunajski
               zdravnik. To ne sme biti problem, to je k večjemu za pohvaliti, mimogrede.</p>
               <p>Še nekaj drugega, še nekaj kar bi želel poudariti. To, da se mi slepimo, da mi denar
               namenjamo za skrajševanje čakalnih vrst, čakalnih dob. UKC Ljubljana je obravnaval
                  <stage type="mag"/> (nadaljevanje) 6 tisoč 600
               bolnikov več kot je bil program kar pomeni, da je s tem skrajšal čakalne dobe. Če
               mogoče če bolj specifično kakšno konkretno zadevo, tisoč 200 magnetnih resonanc več
               smo naredili kot je plačan program in smo s točno toliko pacientov smo skrajšali
               čakalno dobo, kot bi bila, če tega ne bi naredili ampak mimogrede, tega denarja mi ne
               vidimo, oprostite. Za lansko leto zaenkrat ne, mogoče še bo, če bo kaj drugega
               obveljalo pri obračunu ampak ta hip ga ne vidimo. Zdaj bi pa lepo prosil, če ima tudi
               strokovni direktor možnost povedati kot nadaljevanje moje razprave, še to kaj pomeni
               teh 80 milijonov za terciarno dejavnost. Kaj mi kot terciarno dejavnost delamo.</p>
            </sp>
            <sp xml:id="SDT7-OZZ-nujna-5-2015-02-04.sp40">

               <speaker>PREDSEDNIK TOMAŽ GANTAR:</speaker>

               <p>Torej bo imel to možnost.</p>
               <p>Še enkrat. Da ne bi razprava šla v napačno smer. Vi tukaj niste za to, pa tudi
               mislim, da ni bilo izrečeno, da bi se zagovarjali, da delate premalo ali pa da so to
               očitki. Mislim, da ne gre debata v tej smeri in to tudi ni bil namen.</p>
            </sp>
            <sp xml:id="SDT7-OZZ-nujna-5-2015-02-04.sp41">

               <speaker>ZLATKO FRAS:</speaker>

               <p>Gre samo za stavek, ki ga gospod Fakin zelo rad ponavlja. Da klinični center stane
               več kot Maribor recimo. Klinični center dobi za vsako storitev enako kot katerakoli
               druga slovenska bolnica. Terciar je namenjen poučevanju, kot terciar 1 in specifičnim
               aktivnostim, ki jih dela samo klinični center, ne pa rednemu delu. Samo to sem želel
               povedati.</p>
            </sp>
            <sp xml:id="SDT7-OZZ-nujna-5-2015-02-04.sp42">

               <speaker>PREDSEDNIK TOMAŽ GANTAR:</speaker>

               <p>V redu.</p>
               <p>Kdo bi še želel?</p>
            </sp>
            <sp xml:id="SDT7-OZZ-nujna-5-2015-02-04.sp43">

               <speaker>SERGEJ HOJKER:</speaker>

               <p>Pridružil bi se samo temu kar je gospod direktor iz zavarovalnice nekako želel
               številke. Če želite lahko s številkami se pogovarjamo do polnoči, imajo jih v glavi
               in računalniku. Torej številke niso problem, če to rabimo za odločitev ampak mislim,
               da nismo tukaj za to. Mi smo tukaj za to, da povemo svojcem ali bomo tega bolnika
               aktivno zdravili.</p>
            </sp>
            <sp xml:id="SDT7-OZZ-nujna-5-2015-02-04.sp44">

               <speaker>PREDSEDNIK TOMAŽ GANTAR:</speaker>

               <p>Hvala.</p>
               <p>Mislim, da iz teh diskusij je dokaj jasno kje so glavni problemi, tako da res ne bi
               želel, da je to kakršnokoli obračanje v minus tudi UKC-ju, za katerega mislim, da smo
               vsi tisti, ki priznavamo, da je opravljeno delo in za vse nas pomembno to kar delate
               in dostikrat res v izredno težkih razmerah. Tako da o tem ni diskusije. Je pa
               dejansko lepše se pogovarjati ali pa lažje, na nekem nivoju, o res konkretnih
               podatkih, kot pa na splošno. Ampak mislim, da je bilo obeh diskusij kar dosti.</p>
               <p>Kdo bi še želel besedo tudi od kolegov poslank, poslancev? Kakšno vprašanje?
               Razpravo? Izvolite.</p>
            </sp>
            <sp xml:id="SDT7-OZZ-nujna-5-2015-02-04.sp45">

               <speaker>MIHA KORDIŠ (PS ZL):</speaker>

               <p>Najlepša hvala.</p>
               <p>Rad bi opozoril samo na eno zadevo, ki je bila s strani poslancev, ki so
               razpravljali, omenjena samo na nekem mestu in sicer gospod Jani Möderndorfer je
               omenil problematiko ZUJF. Mislim, da je to neka točka na kateri pa lahko začnemo
               aktualne težave neposredno razreševati. Če je gospodarska kriza zgolj in samo
               razgalila neko bedo slovenskega perifernega kapitalizma, imamo danes gripo in UKC
               okrog katerega se pač pogovarjamo, ki je le razgalil bedo varčevalnih politik,
               najbolj konkretno tu seveda Zakona o uravnoteženju javnih financ, kar je bilo tudi
               jasno povedano. Bilo je večkrat rečeno, da ne gre samo za primer gripe ampak da se
               tak primer gripa ponavlja in ponavlja in to ne samo iz leta v leto ampak iz situacije
               v situacijo. Na tej točki mislim, da je nujno potrebno odpreti neko debato. Namreč
               vemo kaj je Zakon o uravnoteženju javnih financ naredil za same javne finance,
               uravnotežil ni točno nič. Takratna vlada se je hvalila, da je sicer prihranila 460
               milijonov evrov, a teh 460 milijonov je dejansko naredilo za 700 in več milijonov
               evrov škode v bruto družbenem proizvodu in na koncu dneva pod črto ni uravnotežil
               prav nič zaradi tega, ker so prihodki v proračun prav tako upadli zaradi padca
               gospodarske aktivnosti. Je pa v tem procesu delanja nič v resnici, kar se tiče javnih
               financ, v resnici naredil mnogo škode, mnogo škode je naredil za prebivalce in
               prebivalke in za kvaliteto javnih storitev med drugimi pa tudi za zdravstvo. <stage type="mag"/> (nadaljevanje) In prav zato smo v
               Združeni levici danes na to sejo predlagali še en sklep, ki se glasi, da naj Vlada RS
               predlaga spremembe Zakona o uravnoteženju javnih financ za normalizacijo razmer v
               javnem zdravstvu. Jaz sem v opoziciji oziroma v Združeni levici smo v opoziciji in
               vlade, tudi če tak sklep ta odbor sprejme, ne moremo držati za besedo in tu lahko
               samo apeliram, pozivam, prosim poslance koalicije, da naj tak sklep sprejmejo in
               potem dejansko držijo vlado za besedo, da bo intervenirala na tej točki.</p>
               <p>Ne zanikam oziroma ne zanikamo problema korupcije, vprašanja smotrnosti, delovanja
               javnega oziroma v tem primeru javnega zdravstvenega sistema ampak se je pa potrebno
               zavedati, da sklicevanje na te elemente in pozivi k dodatnim racionalizacijam ne
               delujejo, s strani politike v tem trenutku ne delujejo v smeri tega, da bi dejansko
               neke javne inštitucije organiziralo za smotrno in da bi čim bolj, čim bolj
               učinkovito, zanesljivo in tako naprej služile neki javni blaginji ampak se dogajajo
               zgolj in samo zato, da retro gradnjo opravičujejo ali pa celo sproti upravičujejo
               neke politike varčevanja, ki so tu seveda popolnoma uničujoče. Bom s tem
               zaključil.</p>
               <p>Bi pa še opozoril, da sicer danes ni bila med vabljenimi ampak je z nami gospa Jelka
               Mlakar iz sindikata, ki pokriva medicinske sestre in medicinske sestre so čebelice
               našega zdravstvenega sistema. Tudi moja mati je medicinska sestra in presneto dobro
               vem koliko te ljudje garajo, koliko te ljudje prispevajo in koliko srca pustijo v
               svojem delu. Mogoče, predsedujoči, če bi ob priliki tudi predali besedo, v kolikor bi
               seveda želela intervenirati v to diskusijo. Naj zaenkrat na je točki zaključim z
               intervencijo. Hvala za besedo.</p>
            </sp>
            <sp xml:id="SDT7-OZZ-nujna-5-2015-02-04.sp46">

               <speaker>PREDSEDNIK TOMAŽ GANTAR:</speaker>

               <p>Hvala.</p>
               <p>Mogoče samo kratko. Seveda odbor lahko predlaga neko rešitev, moramo pa vedeti, da
               taka rešitev seveda sprostiti ZUJF, nenazadnje zato tudi vlade, ki so ga kritizirale
               ali pa posamezniki, ki so ga kritizirali ga niso spreminjali, ker to pomeni enostavno
               toliko in toliko dodatnega denarja v zdravstvu. In bi bilo verjetno do neke mere
               neodgovorno tudi v tej smeri seveda sprejeti na hitro rešitev, brez zagotavljanja
               dodatnih sredstev. Tu je pa potrebna seveda tudi zdravstvena reforma, zato o tem
               govorimo. In nenazadnje, to kar je bilo velikokrat omenjeno, seveda ustrezni
               standardi kadrov, normativi, ki jih mimogrede seveda veliko držav, ki imajo zelo
               dobro zdravstvo, ne pozna na ta način kot pri nas. To je treba vedeti.</p>
               <p>Predlagatelj je želel še enkrat besedo. Gospod Vrtovec.</p>
            </sp>
            <sp xml:id="SDT7-OZZ-nujna-5-2015-02-04.sp47">

               <speaker>JERNEJ VRTOVEC (PS NSi):</speaker>

               <p>Kolegice in kolegi, jaz bi tudi še to omenil. ZUJF in plačevanje nadur iz tega
               naslova. Saj v bistvu nadure se že lahko zdaj izplačajo, mimo ZUJF ampak UKC nima
               denarja za to. Denarja ni. Tukaj je pa spet, gospod… / oglašanje iz dvoran/ Seveda
               vas bom pogledal, tukaj pa spet. Jaz tu hočem položiti nekaj na dušo, na srce, da
               plansko gospodarstvo ne deluje več, da bomo rekli planiramo. Saj moremo v zdravstvu
               planirati. Ali lahko? Potem pa vidimo kakšni so rezultati planskega gospodarstva v
               zdravstvu. Žal niso dobri. So taki, da tudi v parlamentu se moramo pogovarjati o teh
               stvareh.</p>
               <p>Samo to bi hotel še dodati, da če zdaj zaključimo razpravo, predlagam, da, to kar je
               kolega Möderndorfer dejal, on se tudi z določenimi sklepi ne strinja in tako naprej.
               Predlagatelji smo pripravljali ene sklepe, verjamem, niso optimalni, koalicija je
               predlagala že druge sklepe, kolega Möderndorfer pravi tudi niso optimalni, kolega
               Kordež pravi tudi o sklepih, ki… Jaz predlagam, da bi tudi za javnost za 5 minut, 10
               minut, kljub pozni uri, ker drugače bo ta seja popolnoma brezzvezna, prekinemo sejo /
               oglašanje iz dvorane/ strokovnjaki, s predstojniki, z gospodom Vrhuncem in tako
               naprej pogovorimo kako oblikovati sklepe, ki bodo res nekaj pomenili, ne da bomo samo
               izglasovali in potem gremo domov in bomo rekli dobro smo se imeli. <stage type="mag"/> (nadaljevanje) To je moj skromni predlog in upam,
               da bomo tako potem tudi postopali.</p>
               <p>Hvala.</p>
            </sp>
            <sp xml:id="SDT7-OZZ-nujna-5-2015-02-04.sp48">

               <speaker>PREDSEDNIK TOMAŽ GANTAR:</speaker>

               <p>Hvala.</p>
               <p>Še prof. Noč je žele besedo.</p>
            </sp>
            <sp xml:id="SDT7-OZZ-nujna-5-2015-02-04.sp49">

               <speaker>DR. MARKO NOČ:</speaker>

               <p>Poglejte, v zvezi s sklepi. Jutri, ko bom zjutraj prišel v službo, kaj mislite, da
               bodo mene moji sodelavci najprej vprašali?! Zelo preprosto – sklepe. Kaj si dosegel?
               Kaj ste dosegli? Ali je kakšen rezultat ali je to bila pač samo ena seja. In trenutni
               sklepi meni zgledajo približno tako, kot da, recimo mi rečemo tega bolnika bomo
               pozdravili. To se bomo vsi strinjali. Skratka, hočem reči, da so neki splošni, brez
               terminskih planov in nekih definitivnih zavez, neke številke, nečesa, nekaj to mora
               biti, ker drugače je to samo leposlovje. Tako, da jaz bi res prosil, da so sklepi v
               tej smeri, da meni jutri zjutraj, da bom imel kaj povedati, po domače povedano, da
               smo nekaj dosegli, da vse skupaj ni zaman, da ne bo čez eno leto spet isto.</p>
               <p>Hvala lepa.</p>
            </sp>
            <sp xml:id="SDT7-OZZ-nujna-5-2015-02-04.sp50">

               <speaker>PREDSEDNIK TOMAŽ GANTAR:</speaker>

               <p>Hvala.</p>
               <p>Še enkrat je gospod Kordiš.</p>
            </sp>
            <sp xml:id="SDT7-OZZ-nujna-5-2015-02-04.sp51">

               <speaker>MIHA KORDIŠ (PS ZL):</speaker>

               <p>Najlepša hvala za besedo.</p>
               <p>Kot prva stvar, zelo toplo bi pozdravil in podprl izvajanja kolega Vrtovca iz Nove
               Slovenije. Mislim, da je to dober predlog in mislim, da je to izvedljivo in da
               dejansko lahko doprinese k neki realizaciji.</p>
               <p>Druga stvar, zdi se mi pa tudi ta zadnja intervencija, kateri smo bili priča zelo na
               mestu. Pa mislim, da se to dvoje kombinira, ko se pogovarjamo o teh zadevah, dajmo te
               naše sklepe, karkoli bomo že predlagali, okrog česar se bomo poskušali poenotiti,
               opremiti še z nekimi terminskimi okviri. To kot prva stvar.</p>
               <p>Ampak, se je pa treba zavedati, da ti lahko 5-krat zapišeš terminske okvire tukaj
               zraven, lahko v neskončnost zaostriš te sklepe, ampak to nikomur in ničemur ne
               preprečuje, da ne ostanejo mrtva črka na papirju, kljub temu. Žal, žal. Pač tukaj je
               takšno razmerje moči, da to so stvari, ki so v rokah vlade. Vlado nadzoruje,
               postavlja Državni zbor oziroma konkretno koalicija in če se koalicija, ali pa recimo
               temu raje večina poslancev, da mi ne bo kdo očital kakršnegakoli političnega
               medstrankarskega obračunavanja, ne odloči da bo vlado prijela za voljo takšnih
               sklepov za besedo in da bodo dejansko ukrepali in odreagirali na to, na primer, da se
               ti sklepi ne izvršijo, potem je vse to en bob ob steno. Samo to sem hotel povedati,
               pa da je žal situacija takšna, ampak…</p>
               <p>Ja, hvala.</p>
            </sp>
            <sp xml:id="SDT7-OZZ-nujna-5-2015-02-04.sp52">

               <speaker>PREDSEDNIK TOMAŽ GANTAR:</speaker>

               <p>Hvala.</p>
               <p>Preden to pavzo naredimo, da uskladimo sklepe, jaz se tukaj popolnoma strinjam in me
               veseli, če lahko skupaj vsi pridemo do boljših sklepov. Tudi mislim, da res v
               zdravstvu, upam, da ne bomo šli na preglasovanja in koalicije in opozicije in
               podobnih stvari. Tako, da verjamem, da se to da naredi. Ampak, vseeno v kolikor druge
               razprave ni, dam besedo še gospe Mlakar.</p>
               <p>Hvala.</p>
            </sp>
            <sp xml:id="SDT7-OZZ-nujna-5-2015-02-04.sp53">

               <speaker>JELKA MLAKAR:</speaker>

               <p>Lep hvala. Dober večer vsem.</p>
               <p>Iskrena hvala za pobudo in za povabilo, da lahko tukaj spregovorim, ker verjemite,
               bistveno raje neposredno in direktno vam, kot pa preko medijev. Žal smo bili v
               preteklem obdobju pač v to preprosto prisiljeni. Upam, da se bodo zadeve premaknile v
               drugo smer in da nas tudi vi, kot politiki ne boste imeli za govoreča orodja, kot
               recimo filozof Pribac, ki nas postavlja ali nas vidi v drugačni luči. Torej, znamo
               govoriti in se znamo postaviti zase. Tisto, kar želim povedati vsem prisotnim,
               resnično zelo nerodno, da niste povabili tudi predstavnic zdravstvene nege, ker je
               preprosto neminovno javno iz medijev in vseh naših, bom rekla manifestacij na to
               temo, da je izjemen problem predvsem in v veliki meri ne toliko v zidovih in opremi,
               čeprav ne negiram, seveda, predhodnikov, v človeškem kapitalu. Mi smo tisti, ki
               dajemo zelo verjetno težo temu sistemu in zagotovo prizadevanje vseh zaposlenih je
               tisto, ki drži zadevo nad vodo. <stage type="mag"/>(nadaljevanje) Medicinske sestre preprosto menimo, da je dovolj, da
               nimamo niti namiga ali svetle lučke na koncu tunela, v kontekstu tega, da je velika
               večina, vsaj v bolnišnicah, zagotovo sem zavezana tej ustanovi, v kateri delam 36 let
               in jo izjemno dobro poznam, ampak nesporno, problem ni ta gripa in problem ni ta
               trenutek, problem se vleče leta in leta, in nikoli ni bil saniran. In ta problem je
               samo s takimi obdobji prelil kapljo čez rob. In da nimamo sogovornika v sistemu je
               pravzaprav nekaj, kar je v sodobni demokraciji nedopustno. In zato je naš apel, da
               želimo dialog in ne izsiljujemo. Če želimo kadrovske normative, jih želimo zato, da
               se preštejemo, zato, da v eni regijski bolnišnici ne bo 43 zdravnikov več na 100
               ljudi in 17 medicinskih sester manj na 150 ljudi, ob tem, pa seveda nenehno v minusu
               in z dodatnimi krediti in tudi zdaj prilivi, pa ne bom imenovala bolnišnice, lahko pa
               jo, imamo podatke. Kar hočem povedati je, da potrebujemo meter in potrebujemo orodje.
               To so sistemske rešitve. In zaradi tega je seveda to zgolj en ukrep, in oprostite, če
               me tukaj hočete prepričati, da nimate moči - imate jo. Policisti so v času recesije
               izsilili, da so plačane vse nadure in so to spravili v svoj zakon. Kako je to
               mogoče?! Torej, ne verjamem, da recesija je, če je temu tako, v zdravstvu pa nimamo
               te možnosti. Učitelji bodo za dve, oprostite, pa so vsi moji kolegi in naši kolegi v
               javnem sektorju, ampak za zdravstvo ni nikoli denarja, nikoli, za vse druge, da ne
               govorim o bankah, pa drugih gospodarskih družbah, ki so seveda v večinski državni
               lasti. Dejstvo je, da preprosto je zdravstvo v interesu državljanov. Na prvem mestu,
               če gledamo lestvico vrednot. In preprosto ne verjamem, da se ne morete ali ne moremo
               skupaj dogovoriti, da bi se našel denar, da bi se našli mehanizmi, in oprostite, v
               recesijo smo mi vstopili podhranjeni, kadrovsko, dokazano. Drugi niso, imeli so
               optimalne standarde, ki jih vzdržujejo. In če to niso razlogi in metri, da morate
               izsiliti nekaj drugega, kot imamo danes, potem pa oprostite,…</p>
               <p>Zaključim.</p>
               <p>Hvala.</p>
            </sp>
            <sp xml:id="SDT7-OZZ-nujna-5-2015-02-04.sp54">

               <speaker>PREDSEDNIK TOMAŽ GANTAR:</speaker>

               <p>Hvala vam.</p>
               <p>Zdaj bi dal besedo še ministrici. / oglašanje v ozadju/</p>
            </sp>
            <sp xml:id="SDT7-OZZ-nujna-5-2015-02-04.sp55">

               <speaker>MILOJKA KOLAR CELARC:</speaker>

               <p>Ja, predsedujoči. Hvala za besedo. Pozdrav vsem gostom.</p>
               <p>Seveda do vašega strokovnega dela zdravnikov, vse najboljše in tudi glede vašega
               truda in angažmaja vse najboljše. Vendar, je pa treba ene stvari vseeno mogoče malo
               razčistiti, da ne bodo ostale v zraku, kot resnica. Najprej bi samo gospe Mlakarjevi
               rekel, da zakaj niso bile vabljene predstavnice tudi zdravstvene nage, to je treba
               vprašati predlagatelja, ki je naredil spisek koga vabiti, to ni stvar odbora, ampak
               predlagatelja.</p>
               <p>Zdaj bi pa mogoče samo tukaj malo pokomentiral par podatkov. Vi govorite, da je na
               teh intenzivnih oddelkih 3,8 sestre na posteljo. Po podatkih, ki jih imam jaz, je v
               bistvu teh sester 5, bruto, ampak realno neto je pa to 3,8 zaradi odsotnosti, kot so
               porodniške, bolniške in tako naprej. To se pravi, ni ravno fer, da se zavaja s
               podatkom 3,8 napram 5 oziroma 6, kolikor bi moralo biti, ker toliko je, ampak pač
               zaradi odsotnosti pridemo na 3,8.</p>
               <p>Nadalje, strinjam se tukaj z gospodom Fakinom, da brez nekih <stage type="mag"/>(nadaljevanje) strinjam se tukaj z gospodom Fakinom, da
               brez nekih konkretnih podatkov je težko dve stvari primerjati. Kot veste bo
               ministrstvo v marcu začelo s stroškovno analizo in analizo učinkovitosti v zdravstvu.
               Ta zadeva bo v bistvu tudi v sodelovanju z mednarodnimi strokovnjaki potekala in ta
               bo, potem dejansko temelj za neke strukturne korake, pa sedaj tukaj ne govorim o
               strukturnih reformah, ker tega izraza niti nočemo uporabljati. Skratka, brez nekih
               podatkov oprijemljivih, konkretnih saj ne moreš korakov narediti, saj jih narediš na
               pamet, narediš jih v temo in če imaš srečo stopiš na stopnico, drugače pa padeš dol.
               Tukaj govorim tudi malo v bran ministrici, ki ministruje sedaj štiri mesece. O
               problemih, o katerih mi govorimo danes so pa stari kot smo ugotovili 20 let. Tudi vi
               ste bili zelo korektni do ministrice in niste s prstom kazali na njo, ampak vendarle
               govorimo o problemih, ki so se nakopičili in pričakujete sedaj malce nerealno rešitev
               oziroma kratkoročno rešitev, ki pa sedaj ni izvedljiva. Tudi pričakujete veliko,
               prišli ste z velikimi pričakovanji sedaj na ta današnji odbor, vendar mi nimamo neke
               čarobne palice, da bomo to čez noč rešili, poleg tega smo mi parlamentarni odbor to
               se pravi delovno telo zakonodajne veje oblasti in mi nismo vlada, se pravi, določeni
               koraki, ki jih lahko naredi vlada. Seveda tudi mi lahko predlagamo spremembe zakonov,
               ampak če govorite o spremembi ZUJF-a, potem je to neka zadeva, ki presega ta odbor in
               samo ministrstvo.</p>
               <p>Potem bi nadalje povedal to pa čisto iz ekonomskega, poslovnega vidika. Skratka,
               pristojnost vodstva UKC, kot sem rekel, vse spoštljivo do vas zdravnikov in
               medicinskih sester in ostalega osebja v UKC, mislim pa, da sem lahko opravičeno
               kritičen kot so bili nekateri prej do vodstva UKC. Če pogledamo samo finančne
               podatke. UKC posluje že od leta 2010 negativno. Sedaj pa mi povejte, v katerem
               privatnem podjetju bi tako vodstvo še delovalo? Jaz mislim, da v nobenem. Seveda, da
               je vodstva UKC še danes enako kljub tem rezultatom je pa kriv sistem. Kot veste je
               sedaj ministrstvo naredilo kriterije, kdo je lahko v svetih zavodov, kakšne
               kompetence morajo člani sveta zavodov imeti, ker očitno člani svetov zavodov, govorim
               tudi v primeru UKC, svojega dela niso opravljali. V bistvu tukaj kazati na
               odgovornost sedanje ministrice bi bilo popolnoma nekorektno.</p>
               <p>Kar se tiče teh izrednih razmer, ker govorimo o izrednih razmerah, ki so spodbudile
               to debato, ki jo mi danes imamo, se pa strinjam, da ko bodo te razmere šle bo stanje
               ostalo še vedno neidealno. Ampak sedaj nekdo je govoril o tem, kje so reforme, mislim
               da, gospod Možina, zakaj še ni reform, zdravstvo se bo sesulo. Vse to je pa res,
               ampak hkrati moramo biti realni, pa če že uporabimo izraz, reforma zdravstva, <stage type="mag"/>(nadaljevanje) ministrica je že večkrat
               povedala kakšen je plan v tem mandatu, ampak za to potrebuješ čas, ne moreš narediti
               reform niti pripraviti jih ne moreš v štirih mesecih. Kolegu Vrtovcu je to smešno, on
               je očitno "superman" pa to zmore tudi prej, ampak realnost je drugačna. Ta analiza,
               ki sem jo omenil, meni se zdi to ključno, da imaš neke podatke, iz katerih lahko
               izhajaš in na podlagi teh podatkov planiraš ostale korake. Vsi koraki bodo
               pripravljeni prej samo, ko bodo pa podatki bodo ti koraki sfinalizirani in potem se
               gre v izvedbo. Z eno tako korenito izvedbo in popravek zdravstvenega sistema seveda
               bomo rabili tudi vas zdravnike, brez vašega dela tudi ne bo šlo.</p>
               <p>Jaz bi samo mogoče malo umiril ta pričakovanja. Mi sedaj se bomo umaknili, po
               prekinitvi te seje pa bomo probali sklepe neke take, ki bodo na neki način
               zadovoljili vse deležnike in pa javnost izoblikovati, vendar v okviru možnega.
               Mislim, da je nemogoče in nerealno pričakovati, da bomo danes iz tega odbora odšli in
               bomo rekli, sedaj smo zadevo rešili. Jaz poudarjam, kar se tiče naše stranke SMC, mi
               v ministrico zaupamo in vemo, da bo na koncu rezultat, vendar moramo biti
               potrpežljivi. Tudi glede tega terminskega plana, ki ga večkrat omenjate za DTS.
               Mislim, da tukaj lahko komentira ministrica, ampak da se je to zavleklo, se pravi, od
               leta 2005 se ta urgentni center dela, kako je vrednost narastla vemo, 2005 je bila
               vrednost planirana 33 milijonov, leta 2009 pa 113 milijonov. Krivda zopet je bila
               storjena že prej, zakaj lahko spet odpremo novo debato, ampak jaz verjamem, da
               ministrica dela tako kot treba, da se bo proračunski denar porabil ravno toliko kot
               je potrebno in da bo šel za to kar je potrebno in da se ne bodo zadeve preplačevale
               kot so se, bom rekel, v praksi že v zgodovini.</p>
               <p>Še enkrat ponavljam. Verjamem, da ima ministrica dober plan, ampak ne bom seveda v
               imenu ministrstva komentiral, ampak verjamem po teh informacijah, ki jih mi imamo, da
               je pot pravilna, zahteva svoj čas. Več v terminskem pa seveda jaz ne morem
               komentirati to je stvar ministrstva.</p>
            </sp>
            <sp xml:id="SDT7-OZZ-nujna-5-2015-02-04.sp56">

               <speaker>PREDSEDNIK TOMAŽ GANTAR:</speaker>

               <p>Hvala. Replika gospoda Vrtovca.</p>
            </sp>
            <sp xml:id="SDT7-OZZ-nujna-5-2015-02-04.sp57">

               <speaker>JERNEJ VRTOVEC (PS NSi):</speaker>

               <p>Jaz sem bil direktno omenjan pa imam, zaradi tega pravico do replike, ker sem se pač
               eni stvari zasmejal, ker mi gre res na smeh.</p>
               <p>Gospod Zorman vi ste dejal, da ministrica že ima plan, ampak počakajmo na ta plan.
               Jaz tudi nisem rekel proti ministrici, na sploh, jaz sem tak laik, da si ne upam nič
               kaj preveč povedati tako kot ste si vi dovolil reči glede gospoda Vrhunca direktorja
               itd. Jaz tudi lahko rečem, da me čudi, da gospod Fakin preživi 9 ministrov. To so
               čudne stvari v tej naši ljubi domovini. Vse to je lahko čudno.</p>
               <p>Hočem povedati, konec koncev DZ lahko sprejme določene sklepe, zakaj pa da ne? Potem
               pa, dajmo ga razpustiti, če nimamo nobene moči. Konec koncev tudi tisto kar vlada
               sprejme DZ potrdi. Je zakonodajna veja oblasti. Politiko spremljam profesionalno od
               leta 2005 je močnejša od izvršilne. To, kar vlada predlaga lahko <stage type="mag"/>(nadaljevanje) DZ zavrne ali sprejme. Kar DZ
               predlagana na seji plenarni, saj veste, lahko sprejme ali zavrne, ne glede na to, kaj
               bo vlada naredila in zaradi tega je zelo pomembno, kaj bom mi tukaj pripravili. Konec
               koncev, kdo pa je rekel, da ne bi nadaljevali kakšnih priporočil, ki bi jih na
               plenarki sprejeli pripravili. Sklepi parlamentarnega pristojnega odbora niso sklepi,
               ne vem, ki bi se jih odločili v društvu, mislim da so le nekaj več, ker drugače svoje
               delo ne cenimo oziroma bolje, da se razpustimo, če sprejmemo nekaj, ker nimamo nobene
               moči. Za mene bi bilo dovolj, da je tukaj 10 ljudi reklo, da je nekaj narobe, to je
               za mene dovolj. Še enkrat povem. Da na nas apelirajo zdravniki, ki bi morali
               zdraviti, operirati, itd., in sklicujejo tiskovne konference, to je nekaj narobe. Ne
               krivim ministrico, ministrica je prišla štiri mesece nazaj. Enostavno lahko rečem
               tudi naša vlada 2004-2008 je bila kriva, ja je bila kriva, ampak iskati krivce za
               nazaj je vprašanje koliko bomo produktivni, potrebno je realizirati stvari za nazaj.
               Mi lahko dobimo krivce za vse v tej državi, jih tudi zapremo, če je potrebno, ampak
               rešili sistema, problematike ne bomo. Jaz osebno upam, da bom šel s takim optimizmom
               domov kakor sem na to sejo prišel in da bomo le dali kakšno zavezujočo stvar ne glede
               na to kakšen je plani ministrice in ministrstva, za katerega kot kaže so eni poslanci
               privilegirani, da malce vedo, drugi nismo, ampak ne glede na to lahko sprejmemo
               določene stvari, ki jih potem naložimo vladi in tudi vam ministrica, zakaj pa ne. Jaz
               mislim, da bi lahko rekli, hvala poslanci, da ste mi dali eno nalogo več, da naredim.
               Če je ta naloga dobronamerna, zakaj pa ne? Vem pa, da imate ogromno težav in tako kot
               je rekel kolega Jani, zna zelo dobro povedati, ne veste niti kje bi se teh problemov
               lotili. Verjamem, da je temu tako, ampak tukaj je problem in dokler bodo zdravniki
               opozarjali na problem, takrat jaz verjamem, da bo hudo. Ne bi govoril o per zgodbah,
               ker mislim, da zdravnik ni piarovec ali / nerazumljivo/, ker bi lahko tudi šel v
               tujino za boljši denar delati, vsaj za nekaj jih jaz poznam. Hvala.</p>
            </sp>
            <sp xml:id="SDT7-OZZ-nujna-5-2015-02-04.sp58">

               <speaker>PREDSEDNIK TOMAŽ GANTAR:</speaker>

               <p>Hvala. Sedaj ste izzvan bil direktor mag. Vrhunec.</p>
            </sp>
            <sp xml:id="SDT7-OZZ-nujna-5-2015-02-04.sp59">

               <speaker>MAG. SIMON VRHUNEC:</speaker>

               <p>Hvala. Jasno, bil sem izzvan, bi pa tudi neke stvari ponovil, ker se mi zdi, da jih
               je potrebno ponoviti. Zakaj smo tukaj?</p>
               <p>Najprej pa. V bistvu tudi jaz osebno zaupam ministrici, da ne bo slučajno izpadlo
               kako drugače. Midva z ministrico se poznava že dolga leta, verjetno dlje kot gospod
               poslanec, ki se boji nezaupanja, jaz ji zaupam in verjamem, da tudi moji sodelavci
               tisti, ki so tukaj večinoma zaupajo. Smo tudi imeli neke pogovore točno v tej skupini
               kot smo tukaj za njo in mirno lahko rečem, da so ti pogovori bili zelo
               produktivni.</p>
               <p>Povedal sem na začetku, da ni bila moja osebna želja hoditi sem na kakršnekoli
               razprave o kliničnem centru. Jaz sem profesionalni menedžer in rešujem probleme, s
               katerimi se soočam tam, kjer naj bi jih menedžerji reševali. Se pravi v okviru
               organizacij in pooblastil, organizacij, ki jih vodim in pooblastil, ki jih v zvezi s
               tem imamo. Vidimo določene probleme oziroma možnosti za rešitve teh problemov, ki pa
               jih lahko na tem mestu, če ne že izvedete pa vsaj sprožite.</p>
               <p>Jaz sem v svoji preteklosti dal nekaj služb skozi, med drugim tudi službo na
               ministrstvu in sem se soočil z delom državnega zbora. V tistem času so me naučili, da
               DZ je tisti, ki sprejema in spreminja zakonodajo, ki obravnava proračun kot temeljnih
               aktov v okviru tega proračuna tudi načrt razvojnih programov. Tisto kar mi predlagamo
               se tiče točno tega kar sem sedaj predlagal. V okviru proračunov se obravnava finančni
               načrt oziroma se državni zbor seznani z finančnim načrtom zavoda za zdravstveno
               zavarovanje. Opozorili smo, da je treba v okviru finančnega načrta zavoda za
               zdravstveno zavarovanje predvideti plačilo programov, ki jih <stage type="mag"/>(nadaljevanje) opravi oziroma plačilo zdravljenj, ki jih
               opravi UKC Ljubljana in mimogrede tudi drugi izvajalci. Ali pa, če ni dovolj denarja,
               dovolj sredstev za to, da se zagotovi zdravljenje vseh pacientov, potem je prav, da
               politiki poveste, da ni dovolj denarja za njihove obravnave. Jaz seveda upam, da temu
               ni tako. Jaz upam, da se bodo našla sredstva za vsa zdravljenja, ki smo jih sposobni
               v zdravstvu izvesti.</p>
               <p>Drugi problem, ki smo ga omenili in kjer pričakujemo sprostitev je kadrovska
               politika. Kadrovska politika je orodje menedžerja, je moje orodje, dajte mi jo pa jo
               bom izvajal ali pa dajte mojemu nasledniku ali komurkoli drugemu in temu primerno
               sprostite ZUJF in pa Zakon o izvrševanju proračuna. Nagrajevanje sodelavcev, dajte mi
               orodje za nagrajevanje sodelavcev. Ne me siliti, da sprašujem kogarkoli kako bom
               nagradil sodelavca, če mu lahko dam delovno uspešnost ali mu ne morem dati. In pa,
               investicije DTS, tipičen program, ki mora biti zajet v načrtu razvojnih programov
               tudi dinamično. Tukaj naj se predvidi neka korektna dinamika in naj se od nje ne
               odstopa. Natančno vem in se zavedam in ne pričakujem od vas in tudi nisem vas prosil
               in tudi drugi vas ne prosijo, da mi naložite plačilo nadur, za nadure sem jaz
               odgovoren in sem vam povedal že na začetku, da sem 5. januarja podpisal dodatni
               obolus nadurnega dela in za mene to ni problem. Tudi sem pripravljen na določena
               tveganja v zvezi s kadrovsko politiko in sem odstopil že oziroma smo skupaj z mojo
               ekipo, ki je tukaj z menoj, odstopili od tistih nebuloz določenih o 1 % zmanjševanju
               zaposlenih v zdravstvu oziroma v naši instituciji.</p>
               <p>Bi pa želel malo bregniti, z vsem spoštovanjem do poslancev, ampak se bom vseeno
               obregnil ob zgodbe o dobičkih. Mi nismo profitno podjetje, mi smo javni sektor. Mi
               zagotavljamo, naše poslanstvo dobrine in sicer javne dobrine državljanov. Zdravje in
               zdravstvena storitev je za mene javna dobrina. Ponosen sem, mimogrede, da smo
               obravnavali toliko in toliko več pacientov, ki niso plačani in sem iz tega naslova
               naredil izgubo. Znam celotno izgubo opravičiti. Mimogrede, samo še informacija,
               klinični center nikoli v zadnjih 20-ih letih, razen eno samo leto 2008 ni posloval z
               dobičkom. Vedno z izgubo. Jaz sem ponosen na to, še enkrat, da zagotavljamo
               zdravstvene dobrine državljanom in sem ponosen na to, da nismo privatna bolnica
               mimogrede, ki posluje na robu, ampak enega pacienta več ne obravnava kot je program
               ZZS-ja. Imate tako privatno bolnico v Ljubljani. Bom vesel, če se bo našel tak junak,
               ki bo, bom rekel, ta bolnica pa boljše obravnava paciente kot UKC Ljubljana. Ne,
               kadar ljudje resnično potrebujejo zdravstveno storitev, oprostite, ker sem malo
               čustven, kadar jo resnično potrebujejo takrat se obrnejo na UKC Ljubljana in ne na
               privatno bolnico v Ljubljani, čeprav mnogi naši sodelavci tudi tam honorarno
               delajo.</p>
               <p>Sedaj se spet vračam iz čustvenega k realnemu, k razumskemu. Jaz bi vas res pozval,
               če smo že tukaj, če smo že prišli na to razpravo, dajmo se odločati razumsko, dajmo
               se odločati v okviru možnega in ozdravimo tako kot je moj kolega, prijatelj prof.
               Fras povedal, ozdravimo akutnega bolnika. To možnost ta hip imamo.</p>
            </sp>
            <sp xml:id="SDT7-OZZ-nujna-5-2015-02-04.sp60">

               <speaker>PREDSEDNIK TOMAŽ GANTAR:</speaker>

               <p>Hvala. Gospod Kordiš.</p>
            </sp>
            <sp xml:id="SDT7-OZZ-nujna-5-2015-02-04.sp61">

               <speaker>MIHA KORDIŠ (PS ZL):</speaker>

               <p> Hvala. Jaz bi se rad odzval na nekatere izvajanja, ki so mi, čisto iskreno, malo
               dvignila pritisk.</p>
               <p>Prvo je definitivno to, kar smo ravnokar slišali, da se ustanovo institucijo javnega
               dobrega, katere namen ni zasledovanje nekih dobičkov in delanja profitov obravnava
               kot neko podjetje in da se jo razume v tem spektru. To so institucije, ki služijo
               potrebam ljudi ne pa potrebam neke peščice, ki na trgu kopiči take in drugačne <stage type="mag"/> (nadaljevanje) milijone. Mislim, to je
               prva stvar, in zato, da poslanec,predstavnik katerekoli stranke, ne nazadnje izjavi
               kakšno takšno stvar, mislim, me je malo pognalo.</p>
               <p>Druga zadeva. Zaupanje je sicer dobra stvar, ampak nadzor je še boljša in kako
               priročno, Državni zbor je v funkciji nadzora nad Vlado, še več, ne samo v funkciji
               nadzora, ampak ji lahko odreja tudi določene prioritete, lahko ji postavlja nek
               tempo, zato je potrebna samo politična volja. Tako da ni res, da so stvari tu vzete,
               sploh, ko smo se pogovarjali o ZUJF, iz rok Državnega zbora. To ni res. Če imamo
               poslanske skupine, in poslanci in poslanke interes, željo, voljo, da tu popravljamo
               stvari, da spreminjamo stvari, potem jih tudi bomo. Imamo vse možnosti. In zavračanje
               tega z neko takšno ali drugačno mistiko je kratko malo vnazajski izgovor za, ne vem,
               neko, aparatčikovsko obnašanje, sicer nadrejenega organa Državnega zbora napram
               vladi. In to se mi zdi strašno problematično.</p>
               <p>Potem je pa še neka tretja zadeve, tukaj mi je pa res živec stopil, pa mi pojasnite
               oziroma če sem se mogoče zmotil. Ko je bilo govora med razlikama med petimi
               potrebnimi mislim, da medicinskimi sestrami na posteljo, pa dejansko številko, ki je
               3,8. Kar sem jaz tukaj prebral med vrsticami je, da ja, sicer na papirju naj bi jih
               bilo 5, ampak dejansko jih 3,8 in da je to nek problem. Med vrsticami sem pač
               prebral, da tukaj očitno ljudje ne smejo na bolniško, ne smejo na porodniško, pač to
               mi objasnite, mogoče tukaj razpravljam pri tej točki proti slamnatemu možu, ampak v
               tistem trenutku se mi je na tak način to slišalo.</p>
               <p>Hvala.</p>
            </sp>
            <sp xml:id="SDT7-OZZ-nujna-5-2015-02-04.sp62">

               <speaker>PREDSEDNIK TOMAŽ GANTAR:</speaker>

               <p>Hvala.</p>
               <p>Prof. Fras.</p>
            </sp>
            <sp xml:id="SDT7-OZZ-nujna-5-2015-02-04.sp63">

               <speaker>DR. ZLATKO FRAS:</speaker>

               <p>Jaz bi samo, dr. Muzlovič ima natančne podatke, 3,8 na eno posteljo je bruto, ne 5,
               pa potem odsotnosti. Govora je bilo o tem, da je standard, moralo bi jih biti 5, jih
               je pa 3,8. Samo toliko v pojasnilo.</p>
            </sp>
            <sp xml:id="SDT7-OZZ-nujna-5-2015-02-04.sp64">

               <speaker>PREDSEDNIK TOMAŽ GANTAR:</speaker>

               <p>Jaz bi mogoče samo toliko na ZUJF. Se pravi ZUJF je bil pod neko dajmo reči prisilo
               sprejet, z zelo malo podporniki v resnici. Samo moramo vedeti, ne samo v zdravstvu,
               od leta 2008 naprej se je število javnih uslužbencev, in to ne mislim v državnih
               upravah, na ministrstvih in povsod, povečalo za tam 8, 9 tisoč. In seveda, tega
               denarja ni bilo nikjer, in ZUJF je bil logična posledica, da če nekdo drug ne
               obvladuje, seveda hitrega porasta števila zaposlenih, ga je treba v času krize
               zakonsko omejiti. To je bil namen ZUJF-a, ker denar temu ni sledil. Nasprotno,
               denarja je bilo vedno manj na razpolago.</p>
               <p>Kar je pa drugi pomislek, seveda ob vsem tem, je pa dajte mi pošteno povedati. Ob
               vseh teh, recimo 8, 9 tisoč dodatnih zaposlenih, ali smo zato dobili boljše šolstvo,
               boljše zdravstvo, boljše pravosodje in podobno.</p>
               <p>Se pravi, samo na sebi to ne zagotavlja večje kvalitete in boljše organiziranosti
               dela. Res, da je ponekod neobhodno, ampak to je bil razlog za ZUJF, zato sem jaz tudi
               prej omenil, ko se bomo potem pogovarjali o točkah kaj predlagati, seveda, da je zelo
               nojevsko verjetno reči, O.K. razveljavimo ZUJF, jaz sem prvi sicer za, ampak pogoj
               za, da mora biti, da imamo zagotovljena sredstva za to, ker brez tega nismo naredili
               nič. Brez tega bodo bolnice v še večjih izgubah, še manj dobaviteljev bo plačanih,
               tega se je pač treba zavedati. Samo toliko, preden prekinjamo razpravo, da oblikujemo
               sklepe.</p>
               <p>Zdaj, ja, da potem ministrici, ki ima. Ja.</p>
            </sp>
            <sp xml:id="SDT7-OZZ-nujna-5-2015-02-04.sp65">

               <speaker>MIHA KORDIŠ (PS ZL):</speaker>

               <p>Prva zadeva, omenili ste, da povečanje števila zaposlenih ne pomeni nujno dviga
               kvalitete nekih javnih storitev. To je mogoče res, ampak to, da imaš tukaj na voljo
               neke finance in neke kadrovske kapacitete je pa vsekakor prvi in osnovni predpogoj za
               to, da ti dvigneš neko kvaliteto. To je prva stvar.</p>
               <p>Druga stvar, ko se omenja problematiko ZUJF-a in odkrivanja nekih novih in novih
               financ, s katerimi naj bi zapolnili manko, ki bi ga v javnih financah sprovedel umik
               ZUJF-a, v redu, začnimo to zadevo spreminjati po točkah, od točke do točke.<stage type="mag"/> (nadaljevanje) Za prvi korak imamo
               možnost že danes.</p>
               <p>Kot sem že prej razlagal, je na koncu dneva ZUJF privarčeval natančno nič, zaradi
               tega, ker je prišlo do takšnega izpada na račun BDP-ja in če je problem tukaj najti
               neke javne finance iz danes na jutri, da dajmo začeti po korakih. Postopoma se bo
               dvigal tudi BDP, postopoma bodo tudi finance začele tukaj noter prihajati in tako
               naprej, in seveda lahko opravimo z ZUJF-om, začenši že danes, z današnjim dnem.</p>
               <p>Tretja stvar pa je še, kar se tiče prihodkovne strani in dodatnih financ, še pred
               novim letom smo v Združeni levici predlagali, da se dvigne obdavčitev za tiste
               najbogatejše, s katerimi bi še toliko in toliko milijonov prinesli noter, pa je bila
               zadeva zavrnjena.</p>
               <p>Samo toliko. Hvala.</p>
            </sp>
            <sp xml:id="SDT7-OZZ-nujna-5-2015-02-04.sp66">

               <speaker>PREDSEDNIK TOMAŽ GANTAR:</speaker>

               <p>Zdaj pa res še ministrici dajem besedo.</p>
            </sp>
            <sp xml:id="SDT7-OZZ-nujna-5-2015-02-04.sp67">

               <speaker>MARIJA MILOJKA KOLAR CELARC:</speaker>

               <p>Hvala za besedo.</p>
               <p>Današnja razprava na odboru je pokazala koliko se je dejansko problemov v tem
               zdravstvu nabralo. Pokazala je tudi, da seveda vsak malo po svoje razume in tolmači
               določene podatke, kriterije in normative. Tako, kot je rekla gospa Mlakarjeva, ja, in
               se zelo globoko strinjam z njo. Potrebujemo meter, orodje in primerjavo. In to je
               nujno potrebno, kot osnova, če se lahko pogovarjamo koliko res rabimo, ne vem, višjih
               diplomiranih sester več, koliko rabimo zdravnikov več, koliko rabimo tega več, kot se
               reče, da učinkovito uporabimo denar, da dobimo kvalitetno in dobro storitev. To me
               samo še dodatno potrjuje v mojem prepričanju, da smo na ministrstvu pravilno
               zastavili in septembra bomo v Sloveniji dobili na mizo za vse deležnike, kjer se bomo
               primerjali lahko, naš zdravstveni sistem po vseh elementih kakšen je. Da enkrat
               končamo diskusijo, ki jo vsak po svoje razume, uporablja standarde, normative, ki pa
               so v bistvu priporočila ali pa so bruto, neto, jaz ne želim zdaj odpirati diskusije,
               ker sem se podučila in pridobila tudi iz tujine neke primerjave, ampak jaz bom prva,
               ki se bom borila za bolnike in za vse zdravstvene delavce v tem sistemu, ko bom imela
               te kriterije in bom prepričana, seveda v pogajanju z vami, da so to prave zadeve, da
               rabimo, ne vem, na intenzivni ali rabimo 140 dodatnih medicinskih sester ali 100 ali
               mogoče 180. To vam zelo odgovorno in verodostojno zagotavljam s tega mesta. In zato
               bi še enkrat rekla, med drugim naj povem, če bi vodstvo UKC v teh izrednih razmerah
               poslalo na Ministrstvo za zdravje predlog, da damo soglasje za zaposlitve za določen
               čas, v teh izrednih razmerah za dodatne sestre, bi jaz to soglasje podpisala. In sem
               prepričana, da nihče v tej državi, in tudi vladi ne upal reči, da pa je to, ne vem,
               pustimo ZUJF, pa ZIPRO in tako naprej. In bi to naredila, tako kot sem odreagirala v
               eni uri za potrebe po dodatni opremi. Ampak, nihče, ker v tej ljubi Sloveniji, se
               opravičujem, moramo vse nekaj izsiljevati pa urejati preko medijev.</p>
               <p>Imam, recimo še to, dobila sem se z visokim zborom predstavnikov predstojnikov
               intenzivnih enot, kar lahko potrdijo, in jaz sem razumela in boste dobili zabeležko
               in zapisnik, kjer mislim, da smo se zmenili vsaj dve ali tri stvari. Pa jih bom zdaj
               naštela. Prvo je, da smo se dogovorili, da skupaj začnemo marca delati na
               preprojektiranju, če hočete, ali pa revizija te zadnje faze dokončanja DTS-a. Je
               tako. In jaz to obljubo in zapis tega držim, zato ne potrebujem sklep tega pomembnega
               Odbora za zdravstvo. Drugič, smo se dogovorili, in tudi zapisano, da pripravite
               strateški načrt tudi ko bo DTS zgrajen, kjer bo, po mojem vedenju, 45 novih
               intenzivnih postelj, da se točno pripravi program in kadrovski načrt in dolgoročno
               kako bomo to skupaj peljali. <stage type="mag"/>(nadaljevanje) Mislim, da tudi to lahko potrdite. Jaz bom z vso
               odgovornostjo prevzela tudi to, kar je bilo rečeno, časovni rok izgradnje DTS, ker
               bom za njim stala vsak dan, ali bo konsistenten in narejen tako, seveda ob
               zagotovitvi sredstev. Vendar je nekaj zadev, ki pa niso v moji domeni, za katere pa
               ne morem odgovarjati. Prvo, za kar se bom borila kot levinja, je, da bo denar v
               proračunu za 2016, da to končno končamo. In drugič, česar pa tudi ne morem
               predvideti, poskrbela bom, da bodo kvalitetni, transparentni javni razpisi, vendar če
               bo prišlo do revizije, potem ne morem reči, da bo ta mesec tega leta to končano. Jaz
               lahko rečem, zelo verodostojno, da če bodo zagotovljeni vsi pogoji, da ne bo revizij,
               da ne bo, recimo, nekih dodatnih posebnih zahtev, da bi zdaj ta center projektno na
               glavo postavili, da bi to v okviru triletnega obdobja moralo biti končano. Ampak je
               nekaj elementov, ki si jih povedala, ki so izven moje domene in za katere potem ne
               morem nositi odgovornosti, recimo, zaradi podaljšanja roka in teh zadev.</p>
               <p>Prav tako, če se obrnem na zdravstveno nego. Mi smo ustanovili oziroma imenovali
               strateški svet zdravstvene in babiške nege. Tule imamo gospo doktorico, ki vodi to in
               lahko potrdi. Mi smo sejo imeli in ena od prioritet bo tudi dogovarjanje in priprava
               priporočil. Jaz raje uporabljam izraz priporočila, ker vemo, da kadrovske standarde
               ima samo zvezna država Kalifornija v ZDA in dve državi v Avstraliji. Ampak vsi
               govorijo o minimalnih priporočilih, na primer, sestre na eno intenzivno. Jaz, glejte,
               mislim, da smo imeli toliko teh stikov in med drugim je tudi že prvo srečanje in
               dogovarjanje z vsemi predstavniki sklicano za 20. januarja. Ampak jaz se bom in se
               pogovarjam na osnovi, dejansko tako, kot se reče, "evidence base". Potem, ko bomo pa
               to uskladili, bom v to prepričana, vam pa lahko zagotovim, da se znam boriti, da bom
               zastavila vse svoje znanje, ime in te zadeve, tako kot sem ga za rebalans proračuna
               2015, a veste, pa ni bilo lahko, pa ni bilo enostavno, tako kot se zdaj borim tudi za
               to.</p>
               <p>In še glede prostorov, pa bom s tem končala. Glejte, zadeve so kratkoročne in
               dolgoročne. Jaz imam informacijo, kar sem vam tudi na tem razgovoru povedala, da so
               bivši prostori hematologije, da je tam prostor, kjer se da s približno, recimo, 170,
               200 tisoč evri usposobiti in dobiti 24 dodatnih postelj. Ne pravim, da so primerni,
               ker si bom tudi fizično šla ogledat te prostore, ker mislim, da je tudi odgovorno od
               vodstva, da najprej samo v svoji hiši pogleda in naredi vse možne ukrepe. Da ne
               govorim o povezovanju regionalnih bolnišnic in teh relevantnih primerih. Ampak
               mislim, če je taka kriza, potem človek vse naredi, in če res ni taka investicija, da
               se ti prostori usposobijo, ne da so prazni in pokriti. Dolgoročno pa to, kar smo se
               dogovorili, in jaz to, kar rečem, realiziram. In tudi za tem stojim, in verjemite,
               res za to ne rabim nobene prisile ali pa sklepov in tako naprej.</p>
               <p>Samo še beseda glede ZUJF-a in potem končam. Glejte, mislim, glede tega, tako kot je
               že gospod Vrhunec omenil, nihče ga ni preganjal, dobil je soglasja za vse zaposlitve
               za leto 2014, kjer je s številom šel preko kadrovskega načrta, za katerega je dobil
               soglasje, je pa bilo manj stroškov dela, od 1 do 2 odstotne točke. In ga nihče za to
               ne odstavlja, ne preganja in tako naprej. Je pa to, kot sem rekla, za določeno, pač
               nihče se ni, ker jaz sem začela iskati variante in sem dobila tudi potrdilo, da bi to
               lahko naredili, ne vem, ali je še aktualno ali ne. Ampak to sem želela zdaj v bistvu
               na koncu povedati in dodati, ker veste, ne vem, če ne bomo vzpostavili dialoga, se
               poslušali, poslušali sebe, argumente nasprotne strani, bolje in potrpežljivo, da
                  dosežemo<stage type="mag"/>(nadaljevanje) kompromis
               v dobro vseh nas, ker bomo prej ko slej enkrat vsi bolni, pa bomo potrebovali pomoč,
               potem tudi take razprave in tako naprej nam ne bodo pomagale. In to je zadeva. In sem
               dala tudi obljubo, da se bomo bolj pogosto v taki ali drugačni sestavi dobivali. In,
               evo, že kar zdaj je vabilo marca, ker bomo nujno morali te projekte spremeniti, potem
               moramo nove ocene vrednosti dati, če hočemo, da bomo uspeli denar v rebalansu 2016
               dati. To enako velja kot za zdravstveno nego in še za mnoge druge. Ampak, glejte, mi
               delamo s polno paro, moj urnik je, recimo, od pol osmih do devetih, desetih zvečer,
               verjemite, malo spati moram. Resolucijo o prehrani lahko že berete, komentirate na
               strani, potem ta protokol je za kvalitetne člane sveta zavodov, stroka, v bistvu
               delamo tudi že druge zadeve, ampak, in bom s tem zaključila, merila, kriteriji,
               "evidence based" argumenti in denar sledi bolniku. Ker ne smemo pozabiti, in jaz se
               zavedam, da moram zastopati interese, da bodo Slovenci dobili varne, kvalitetne,
               pravočasne storitve za ta denar, ki ga dajo. Bom pa tudi povedala, če bo rezultat te
               analize, da v Sloveniji dobimo relativno veliko dobrih in kvalitetnih storitev za
               malo denarja, je pa treba tudi potem iti v javnost in povedati, ali te storitve so
               podcenjene, so precenjene, kje je potreben dodaten denar ali kaj drugega. Hvala.</p>
            </sp>
            <sp xml:id="SDT7-OZZ-nujna-5-2015-02-04.sp68">

               <speaker>PREDSEDNIK TOMAŽ GANTAR:</speaker>

               <p>Ja, zdaj, rekli smo, kajne, 15 minut si vzamemo časa, v prostorih SMC-ja, poslanke in
               poslanci, če boste počakali tukaj. Okej, pa da vidimo. Mislim, da toliko napora lahko
               še…</p>
               <p>(Seja je bila prekinjena ob 22.13 in se je nadaljevala ob 22.35.) <stage type="mag"/>
               </p>
            </sp>
            <sp xml:id="SDT7-OZZ-nujna-5-2015-02-04.sp69">

               <speaker>PREDSEDNIK TOMAŽ GANTAR:</speaker>

               <p>Nadaljujemo sejo.</p>
               <p>Najprej bi dal tebi besedo, kajne, za umik tistih členov.</p>
            </sp>
            <sp xml:id="SDT7-OZZ-nujna-5-2015-02-04.sp70">

               <speaker>JERNEJ VRTOVEC (PS NSi):</speaker>

               <p>Spoštovani predsednik, ministrica!</p>
               <p>Predlagatelji smo ob sklicu seje predlagali določene sklepe, ki pa jih, zaradi tega,
               ker je v našem interesu predvsem to, da se uskladimo, kot predlagatelji prvotne
               sklepe z gradivom umikamo, ker so v nadaljevanju tudi določeni sklepi dobro povzeti,
               ker bo tudi predsednik predlagal nove in tako naprej. Jaz upam, da smo naredili dober
               dan danes, kljub vsemu. Najlepša hvala.</p>
            </sp>
            <sp xml:id="SDT7-OZZ-nujna-5-2015-02-04.sp71">

               <speaker>PREDSEDNIK TOMAŽ GANTAR:</speaker>

               <p>Hvala.</p>
               <p>Potem bi najprej prebral te štiri sklepe, nekaj ali pa večji del se nanaša na
               Univerzitetni klinični center, nekaj pa na intenzivne enote tudi drugje v
               Sloveniji.</p>
               <p>Prvi sklep je mogoče bolj vezan na Klinični center, nekoliko manj na drugo, ampak
               kljub vsemu: Odbor za zdravstvo poziva Ministrstvo za zdravje, da preko članov Svetov
               v javnih zdravstvenih zavodih od vodstev javnih zdravstvenih zavodov zahteva plačilo
                  <stage type="mag"/> (nadaljevanje) dejansko
               opravljenih nadur. To bi moralo sicer biti samo po sebi umevno, glede na to, da to je
               naloga in dolžnost v skladu z zakonom ampak ker se to ne dogaja bodo pač sveti
               zavodov morali to zagotoviti oziroma ukrepati, če se to ne izpolnjuje.</p>
               <p>Drugi sklep: Odbor za zdravstvo predlaga Ministrstvu za zdravje, da skupaj s
               strokovnimi združenji pripravijo predlog celovite mreže na področju intenzivne nege
               in terapije s pripadajočimi posteljnimi zmogljivostmi in kadrovskimi viri ter o tem
               poroča odboru najkasneje do konca leta. Se pravi tu gre za željo, namen, da bi seveda
               opredelili na nivoju države intenzivne terapije, postelje, potrebe glede na današnji
               čas in seveda potem tudi kadrovske standarde in tu bo resnično potrebna pomoč stroke,
               da pridemo do neke rešitve.</p>
               <p>Potem tretji sklep je: Odbor za zdravstvo poziva Vlado Republike Slovenije, da
               zagotovit potrebna sredstva za dokončanje izgradnje diagnostično terapevtske službe.
               To ni mišljeno seveda samo v letošnjem letu ampak za dokončanje, kot smo se
               pogovarjali.</p>
               <p>In četrti sklep, ta je malo težji ampak kljub vsemu: Odbor za zdravstvo predlaga, da
               Vlada Republike Slovenije prouči člene znotraj ZUJF, ki bi omogočili normalizacijo
               razmer v javnem zdravstvenem sistemu. Tu smo nekoliko bolj previdni ravno glede na
               to, da to vleče za seboj seveda številne druge spremembe in glede na to, da se
               pripravlja in strategija in potem v nadaljevanju seveda tudi zakonodaja mislim, da je
               ali pa nenazadnje tudi ministrstvo je soočeno z zahtevami po kadrovskih standardih in
               mislim, da je treba prej imeti seveda te stvari nekako izpolnjene zato je to to, kar
               mislim, da smo dokaj soglasno oziroma kar soglasno vsi člani Odbora za zdravstvo
               nekje se dogovorili.</p>
               <p>Gospod Zorman še.</p>
            </sp>
            <sp xml:id="SDT7-OZZ-nujna-5-2015-02-04.sp72">

               <speaker>BRANKO ZORMAN (PS SMC):</speaker>

               <p>Predlagam, da smo se zdaj uskladili okoli… glede na to, da smo se uskladili okoli teh
               štirih sklepov, da o teh glasujemo v paketu in ne posamezno.</p>
            </sp>
            <sp xml:id="SDT7-OZZ-nujna-5-2015-02-04.sp73">

               <speaker>MIHA KORDIŠ (PS ZL):</speaker>

               <p>Najlepša hvala.</p>
               <p>Jaz bom podprl vse štiri sklepe, tudi če je kakšen bolj mlačen in tako naprej.
               Boljše, da tak sklep obstaja, kot da takega sklepa ni, to vemo. To je prva stvar.</p>
               <p>In druga stvar. Me veseli kolikor že previdno in opazljivo se takamo Zakona o
               uravnoteženju javnih financ, me pač samo veseli, da nekje ta ideja, tudi če še tako
               nežno in previdno, pa vendarle je. Samo toliko.</p>
            </sp>
            <sp xml:id="SDT7-OZZ-nujna-5-2015-02-04.sp74">

               <speaker>PREDSEDNIK TOMAŽ GANTAR:</speaker>

               <p>Hvala lepa.</p>
               <p>Še obrazložitev glasu gospod Möderndorfer.</p>
            </sp>
            <sp xml:id="SDT7-OZZ-nujna-5-2015-02-04.sp75">

               <speaker>JANI (JANKO) MÖDERNDORFER (PS ZaAB):</speaker>

               <p>Podprl bom vse štiri sklepe glede na samo razpravo, ki sem jo imel. Še enkrat pa
               ponavljam nekaj. Meni je dovolj že zaveza ministrice, ki jo je dala in če ne bi bilo
               teh sklepov, verjamem, da ve kaj to pomeni, da se nekaj izpelje. Predvsem pa bi to
               naredila že zaradi tega, ker je to v njenem interesu, da spelje in odkljuka tisto kar
               se je zavzela na začetku. Mi je pa všeč, da smo na odboru se dogovorili skupaj, da
               skupaj podpremo te sklepe. Izvajalci ste pa na tem, da seveda opravljate še naprej to
               kar opravljate. Par stvari se pa da narediti tudi brez teh sklepov. Hvala.</p>
            </sp>
            <sp xml:id="SDT7-OZZ-nujna-5-2015-02-04.sp76">

               <speaker>PREDSEDNIK TOMAŽ GANTAR:</speaker>

               <p>Hvala.</p>
               <p>Še gospod Vrtovec, predlagatelj.</p>
            </sp>
            <sp xml:id="SDT7-OZZ-nujna-5-2015-02-04.sp77">

               <speaker>JERNEJ VRTOVEC (PS NSi):</speaker>

               <p>Najlepša hvala.</p>
               <p>Seveda, te sklepe bom tudi jaz podprl, ker so bili plot usklajevanja ampak za naprej
               pa želim, da bomo odprli nekoč brez vas, ker se vas ne tiče, ampak tudi sam Zavod za
               zdravstveno zavarovanje, se pravi obseg financiranja programov, ne samo UKC Ljubljana
               ampak v celoti, ker mi živimo v 21. stoletju in planskega gospodarjenja ne gre več.
               Zdaj sem izvedel primer Novo mesto glede rojstev <stage type="mag"/> (nadaljevanje) otrok koliko bo bolnišnica več dobila, koliko manj,
               to je tako čez palec. Draga koalicija, enkrat bomo morali, pa verjamem, da se tudi iz
               ministrstva tukaj strinjate, tudi na to temo bomo morali kaj reči, glede planiranja
               glede porodov, operacij in tako naprej, pa od tega je odvisno financiranje ali ne?
               Zaradi tega je zdaj teh programov… danes ni bilo tudi priložnosti pa tudi časa ali
               kakorkoli ampak enkrat v prihodnosti bo treba tudi te zadeve proučiti. Najlepša
               hvala. In še enkrat vsem, ki ste prišli, vam gospa ministrica, jaz upam, da ni bila
               današnja seja izguba časa in se opravičujem, ker smo vas morali povabiti, se
               opravičujem. Upam, da čim manjkrat.</p>
            </sp>
            <sp xml:id="SDT7-OZZ-nujna-5-2015-02-04.sp78">

               <speaker>PREDSEDNIK TOMAŽ GANTAR:</speaker>

               <p>Hvala.</p>
               <p>Želi še kdo? Razprava je zaključena. Torej potem bi šli na glasovanje. Glasujemo.</p>
               <p>Kdo je za? (13 članov.) Kdo je proti? (Nihče.)</p>
               <p>Ugotavljam, da je sklep sprejet.</p>
               <p>Tudi jaz se vam vsem zahvaljujem za sodelovanje, vam, ki ste prišli. Mogoče še vi,
               ste želeli vseeno.</p>
            </sp>
            <sp xml:id="SDT7-OZZ-nujna-5-2015-02-04.sp79">

               <speaker>DR. ZLATKO FRAS:</speaker>

               <p>Kratko. Jaz lahko samo kot predsednik republiškega strokovnega kolegija za intenzivno
               medicino povem, da mi delamo strategijo že nekaj časa za naslednjih 15, 20 let
               razvoja intenzivne medicine in je marsikaj že notri napisanega tako da, to kar je v
               sklepu, se že dela.</p>
            </sp>
            <sp xml:id="SDT7-OZZ-nujna-5-2015-02-04.sp80">

               <speaker>PREDSEDNIK TOMAŽ GANTAR:</speaker>

               <p>Dobro. Hvala še za to informacijo.</p>
               <p>Še ministrica na koncu.</p>
            </sp>
            <sp xml:id="SDT7-OZZ-nujna-5-2015-02-04.sp81">

               <speaker>MILOJKA KOLAR CELARC:</speaker>

               <p>Če mi dovolite zelo na kratko. Moram reči, da sem zelo zelo vesela, da smo uspeli
               oziroma ste uspeli skupaj tako podpreti vsi te sklepe. Lahko vam obljubim, da se bom
               močno močno potrudila, da to kar sem obljubila in da si ne izneverim vašega zaupanja.
               Še enkrat hvala in verjamem in si srčno želim, da tudi ko bomo obravnavali Resolucijo
               nacionalnega plana zdravstvenega varstva Slovenije za 2025, da bo tudi tako
               glasovanje.</p>
            </sp>
            <sp xml:id="SDT7-OZZ-nujna-5-2015-02-04.sp82">

               <speaker>PREDSEDNIK TOMAŽ GANTAR:</speaker>

               <p>Hvala še enkrat vsem. Malo je pozno ampak mislim, da je vseeno prav, da smo povedali
               svoje. <title>Seja je bila končana 4. februarja 2015 ob 22.47.</title>
               </p>
            </sp>
         </div>
      </body>
   </text>
</TEI>
