<?xml version="1.0" encoding="UTF-8"?><TEI xmlns="http://www.tei-c.org/ns/1.0" xmlns:xi="http://www.w3.org/2001/XInclude" xml:id="SDT4-OZLSIRR-Redna-015-2008-02-13">
   <teiHeader>
      <fileDesc>
         <titleStmt>
            <title>Zapisniki sej delovnih teles Državnega zbora Republike Slovenije</title>
            <title>Odbor za lokalno samoupravo in regionalni razvoj</title>
            <respStmt>
               <persName>Andrej Pančur</persName>
               <resp xml:lang="sl">Kodiranje TEI</resp>
               <resp xml:lang="en">TEI corpus encoding</resp>
            </respStmt>
         </titleStmt>
         <publicationStmt>
            <publisher>
               <orgName xml:lang="sl">Inštitut za novejšo zgodovino</orgName>
               <orgName xml:lang="en">Institute of Contemporary History</orgName>
               <ref target="http://www.inz.si/">http://www.inz.si/</ref>
               <address>
                  <street>Kongresni trg 1</street>
                  <settlement>Ljubljana</settlement>
                  <postCode>1000</postCode>
                  <country xml:lang="sl">Slovenija</country>
                  <country xml:lang="en">Slovenia</country>
               </address>
               <email>inz@inz.si</email>
            </publisher>
            <distributor>DARIAH-SI</distributor>
            <distributor>CLARIN.SI</distributor>
            <availability status="free">
               <licence>http://creativecommons.org/licenses/by/4.0/</licence>
               <p xml:lang="en">This work is licensed under the <ref target="http://creativecommons.org/licenses/by/4.0/">Creative Commons
                                Attribution 4.0 International License</ref>.</p>
               <p xml:lang="sl">To delo je ponujeno pod <ref target="http://creativecommons.org/licenses/by/4.0/">Creative Commons
                                Priznanje avtorstva 4.0 mednarodna licenca</ref>.</p>
            </availability>
            <date when="2019-01-26+01:00"/>
         </publicationStmt>
         <sourceDesc>
            <bibl type="mag">
               <idno type="custom" subtype="session">724CAE7D3DFE148BC12573D8003481E2</idno>
               <idno type="custom" subtype="day">F1949CC267595932C12573F00034DFD5</idno>
               <idno type="URI">https://www.dz-rs.si/wps/portal/Home/deloDZ/seje/evidenca?mandat=IV&amp;type=pmagdt&amp;uid=F1949CC267595932C12573F00034DFD5</idno>
            </bibl>
         </sourceDesc>
      </fileDesc>
      <profileDesc>
         <settingDesc>
            <setting who="#SDT4-OZLSIRR-Redna-015-2008-02-13.OZLSIRR" n="015">
               <name>Redna</name>
               <date when="2008-02-13"/>
            </setting>
         </settingDesc>
         <particDesc>
            <listOrg>
               <org xml:id="SDT4-OZLSIRR-Redna-015-2008-02-13.DZ">
                  <orgName xml:lang="sl">Državni zbor Republike Slovenije</orgName>
                  <listEvent>
                     <head>Mandat</head>
                     <event n="4" notBefore="2004-10-22" notAfter="2008-10-15">
                        <label>4. mandat (2004-2008)</label>
                     </event>
                  </listEvent>
                  <listOrg>
                     <head>Delovno telo Državnega zbora Republike Slovenije</head>
                     <org xml:id="SDT4-OZLSIRR-Redna-015-2008-02-13.OZLSIRR">
                        <orgName key="OZLSIRR">Odbor za lokalno samoupravo in regionalni razvoj</orgName>
                     </org>
                  </listOrg>
               </org>
            </listOrg>
         </particDesc>
      </profileDesc>
   </teiHeader>
   <text>
      <body>
         <div>


            <stage type="title">ODBOR DRŽAVNEGA ZBORA REPUBLIKE SLOVENIJE ZA LOKALNO SAMOUPRAVO IN REGIONALNI RAZVOJ</stage>
            <stage type="session">15. seja</stage>
            <stage type="date">(13. februar 2008)</stage>
            <stage type="chairman">Sejo je vodil Franc Jazbec, predsednik odbora.</stage>
            <stage type="time">Seja se je pričela ob 14.03 uri. </stage>


            <sp xml:id="SDT4-OZLSIRR-Redna-015-2008-02-13.sp1">

               <speaker>PREDSEDNIK FRANC JAZBEC:</speaker>

               <p>spoštovane kolegice poslanke in kolegi poslanci, vabljeni na sejo, predstavniki
               medijev, vsi lepo pozdravljeni.</p>
               <p>Obveščen sem, da se današnje seje ne morejo udeležiti naslednji poslanci: Gospoda
               Bojana Kontiča nadomešča gospod Miran Potrč, gospoda Mirana Jeriča nadomešča gospod
               Aleš Gulič, gospoda Branka Mariniča nadomešča gospod Bojan Homan.</p>
               <p>Ugotavljam, da smo sklepčni in lahko začnemo s sejo. S sklicem seje ste prejeli
               naslednji predlog dnevnega reda: Predlog skupine poslank in poslancev s
               prvopodpisanim gospodom Davorinom Terčonom za razpis posvetovalnega referenduma o
               razdelitvi Republike Slovenije na pokrajine, EPA 1840-IV, peticija Državljanske
               pobude, Slovenska Istra za pospešitev postopka spremembe zakona o ustanovitvi občin
               ter o določitvi njihovih območij, in tretjič Razno. Kasneje oziroma naknadno ste
               prejeli tudi predlog za razširitev dnevnega reda seje z novo točko, to je z pobudo
               mag. Dragomira Ficka za začetek postopka za oceno ustavnosti 37.b člena zakona o
               lokalni samoupravi. Predlagam, da s širitvijo dnevnega reda postane dosedanja 3.
               točka, 4. točka. Želi kdo besedo v zvezi s predlaganim dnevnim redom oziroma
               predlagano širitvijo dnevnega reda seje? Ker ne želi, predlagam, da glasujemo o
               predlaganem dnevnem redu.</p>
               <p>Kdo je za predlagani dnevni red? <stage>(9 članov.)</stage> Mu kdo nasprotuje? <stage>(Nihče.)</stage></p>
               <p>Ugotavljam, da je dnevni red.</p>
               <p>Tako lahko preidemo na obravnavo <title>1. TOČKE DNEVNEGA REDA - TO JE PREDLOG SKUPINE
                  POSLANK IN POSLANCEV S PRVOPODPISANIM GOSPODOM DAVORINOM TERČONOM ZA RAZPIS
                  POSVETOVALNEGA REFERENDUMA O RAZDELITVI REPUBLIKE SLOVENIJE NA POKRAJINE,</title> odbor je tu matično delavno telo. K tej točki ste prejeli naslednje gradivo:
               Predlog je bil objavljen v Poročevalcu Državnega zbora številka 8 z dnem 16.1.2008 in
               je v računalniškem okolju Lotus, mnenje Zakonodajno-pravne službe z dnem 15.1.2008,
               mnenje komisije Državnega sveta Republike Slovenije za lokalno samoupravo in
               regionalni razvoj z dnem 11.2.2008.</p>
               <p>K tej točki so bili vabljeni poslanec Davorin Terčon, gospod Vili Trofenik, dr. Ivan
               Žagar, minister brez listnice, mag. Marko Starman, državni sekretar v službi Vlade,
               Zakonodajno-pravna služba, Milan Ozimič, Državni svet, Komisija Državnega sveta
               Republike Slovenije za lokalno samoupravo in regionalni razvoj, skupnost občin
               Slovenije in združenje občin Slovenije.</p>
               <p>Kot ste seznanjeni je Državni zbor Republike Slovenije na 35. redni seji dne
               31.1.2008 končal zakonodajni postopek v zvezi s predlogom zakona o ustavitvi
               pokrajin, prva obravnava EPA 1757, ki ga je Državnemu zboru poslala Vlada Republike
               Slovenije. Skupina poslank in poslancev s prvopodpisanim Davorinom Terčonom
               predlagateljev predlaga za razpis posvetovalnega referenduma o razdelitvi Republike
               Slovenije na pokrajine EPA 1840, je v njem predlagano referendumsko vprašanje
               neposredno in izrecno vezala na predlog zakona o ustanovitvi pokrajin, prva obravnava
               EPA 1757 in predlagala, da se referendumsko vprašanje glasi: Ali se strinjate s tem,
               da se na območju Republike Slovenije ustanovi štirinajst pokrajin na območjih kot jih
               predlaga Vlada Republike Slovenije v zakonu o ustanovitvi pokrajin, EPA 1757.</p>
               <p>S končanjem postopka v zvezi s predlogom zakona o ustanovitvi pokrajin je postal
               brezpredmeten tudi predlog za razpis posvetovalnega referenduma o razdelitvi
               Republike Slovenije na pokrajine, EPA 1840. Ker se predmet posvetovalnega referenduma
               nanaša na predlog zakona glede katerega je Državni zbor končal zakonodajni postopek.
               Tudi z odgovora Zakonodajno-pravne službe, ki ga je pripravila  na moje zaprosilo v zvezi z nadaljnjo obravnavo
               predloga za razpis referenduma z vidika izpolnjevanja pogojev za razpis
               posvetovalnega referenduma izhaja, če na kratko povzamem, da Državni zbor lahko
               razpiše posvetovalni referendum le preden končno odloči o posameznem vprašanju, ki
               naj bo predmet posvetovalnega referenduma. S tem, ko je Državni zbor na 35. seji
               končal zakonodajni postopek zakona o ustanovitvi pokrajin, EPA -1757, je končno
               odločil o vprašanju, ki je vsebina predlaganega referendumskega vprašanja. Glede na
               to Državni zbor na podlagi vloženega predloga za razpis posvetovalnega referenduma o
               razdelitvi Republike Slovenije na pokrajine, EPA - 1840, ne more odločati o
               posvetovalnem referendumu tudi odbor ne more obravnavati predloga za razpis
               referenduma o ustanovitvi pokrajin, ker predlog ne izpolnjuje pogojev 184. člena
               Poslovnika Državnega zbora in pogojev, ki jih določa zakon o referendumu in ljudski
               iniciativi. Zato predlagam odboru sprejem naslednjega sklepa:</p>
               <p>Odbor ugotavlja, da je s končanjem zakonodajnega postopka predloga zakona o
               ustanovitvi pokrajin - EPA 1757 v Državnem zboru kočan tudi zakonodajni postopek
               predloga za razpis posvetovalnega referenduma o razdelitvi Republike Slovenije na
               pokrajine - EPA 1840, ker se predmet posvetovalnega referenduma neposredno in izrecno
               nanaša na predlog zakona glede katerega je Državni zbor končal zakonodajni
               postopek.</p>
               <p>Besedo dajem predsedniku Zakonodajo-pravne službe, če želite?</p>
            </sp>
            <sp xml:id="SDT4-OZLSIRR-Redna-015-2008-02-13.sp2">

               <speaker>GOSPOD BOŽO STRLE:</speaker>

               <p>Hvala gospod predsednik vendar ste že vse povzel kar smo mi napisali tukaj v pisnem
               dogovoru tako da o tej fazi ne bi imel nič za dodati. Hvala.</p>
            </sp>
            <sp xml:id="SDT4-OZLSIRR-Redna-015-2008-02-13.sp3">

               <speaker>PREDSEDNIK FRANC JAZBEC:</speaker>

               <p>Hvala lepa. Želi besedo predstavnik predlagatelja? Gospod Terčon izvolite.</p>
            </sp>
            <sp xml:id="SDT4-OZLSIRR-Redna-015-2008-02-13.sp4">

               <speaker>DAVORIN TERČON:</speaker>

               <p>Hvala lepa gospod predsednik, spoštovane kolegice in kolegi.</p>
               <p>Torej, mislim da ste korektno povzeli tako mnenje Zakonodajno-pravne službe in
               seveda tudi sam mislim, da je to edini možen sklep. Naj pa samo pojasnim naš predlog,
               ki je bil dan.</p>
               <p>Seveda razprava o referendumu je sedaj brezpredmetna, ker je postopek končan tako
               kot je Zakonodajno-pravna služba tudi predlagala v svojem mnenju. Jaz sem bil
               prvopodpisani pod predlog katerega smo vložili poslanci Poslanske skupine Zares s po
               moje jasnim in enostavnim vprašanjem, ki naj bi oblikoval Državni zbor ali se ljudje
               strinjajo s predlagano delitvijo Slovenije na štirinajst pokrajin. Vi ste povzeli že
               predlog sklepa, ki je edini možen vendar moram povedati, da takrat ko smo se našli v
               situaciji, naj prej še pojasnim, da smo predlagali referendum predvsem zato, ker smo
               smatrali, da ob tako pomemben vprašanju je potrebno, da se izrečejo ljudje in da smo
               imeli v naši praksi vrsto primerov o vsebinsko manj zahtevnejših vprašanjih in manj
               usodnejših za življenje naših prebivalcev kot pa je delitev na pokrajine, ki smo jih
               urejali z referendumom. Zato smo smatrali, da je potrebno o tem, da se izreče tudi
                  ljudem. Pri tem bi posebej
               rad poudaril, da se je iz mnogih okolij slišalo precej pripomb, pomislekov in kritik
               na predlog takšne pokrajinske delitve, zato smo se odločili, da je najboljše da se
               ljudje o tem izrečejo.</p>
               <p>Ko smo se našli v situaciji, da predlog pokrajinske delitve predvsem zakon za
               katerega je potrebna dvotretinska večina prisotnih poslancev Državnega zbora, smo
               želeli in razmišljali o tem, da bi vprašanje spremenili, nadgradili mogoče vprašali
               več kot eno vprašanje, razmišljali smo pa tudi o tem, da bi predlagali zakon in na
               njega vezali drugačne vsebine in na njega vezali tudi referendumsko vprašanje. Glede
               na to, da je po dejstvu, ko zakon ni dobil potrebne večine minister, ki je
               predstavljal Vlado povedal, da ni še obupal in ni vrgel puške v koruzo pričakujemo,
               da bo prišel s spremenjenim predlogom, ki bo upošteval prvič pripombe, ki so bile
               dane v okviru razprav in tudi pripombe in kritike, ki so prihajale s terena in da
               bomo lahko v nadaljevanju imeli kvalitetnejši predlog pokrajinske delitve, ker sem
               sam prepričan, da so nam s tem projektom vsekakor mudi.</p>
               <p>Tako da moram reči na primeru primorske, ker je bilo vprašanje tako poimenovanja kot
               tudi delitve same, da pričakujem od Vlade in ministra, da bodo prišli s takšnim
               predlogom, ki ne bo več buril in povzročil toliko nasprotovanj; vemo da so se zbudile
               različne iniciative z velikim številom podpisov in da bo tudi v tem predlogu
               upoštevanje hotenje najširših predstavnikov, prebivalcev Republike Slovenije. Hvala
               lepa.</p>
            </sp>
            <sp xml:id="SDT4-OZLSIRR-Redna-015-2008-02-13.sp5">

               <speaker>PREDSEDNIK FRANC JAZBEC:</speaker>

               <p>Hvala lepa, k besedi je prijavljen gospod Vili Trofenik.</p>
            </sp>
            <sp xml:id="SDT4-OZLSIRR-Redna-015-2008-02-13.sp6">

               <speaker>VILI TROFENIK:</speaker>

               <p>Hvala. Zaradi ocenjevalnosti časa ne bom tistega ponavljal kar je kolega oziroma
               sopodpisnik povedal, jaz želim poudariti na to, da smo mi predlagali razpis
               referenduma preden je bila razprava o zavrnjenem zakonu na zadnji redni seji.</p>
               <p>Na samem sprejemanju dnevnega reda za redno sejo Državnega zbora smo predlagali
               zaradi tega umika ravno zato, da bi v skladu z zakonom in Poslovnikom Državnega zobra
               bila dana možnost sploh odločati o pobudi za referendum vendar je večina v Državnem
               zboru zavrgla ta naš predlog oziroma to našo idejo in zaradi tega smo pač prišli v
               situacijo kot je, da je v tem trenutku razpis referenduma in razprava o tem sklepu
               brezpredmetna, ker je zakon padel. Situacija bi bila bistveno drugačna, če bi večina
               v Državnem zboru prisluhnila in se strinjala, da se začasno umakne vsaj toliko, da bi
               odločali o pobudi za referendum oziroma, če bi bila pobuda za referendum sprejeta kar
               bi bilo logično do odločitve referendumske z obravnavo predloženega zakona. Tako je
               pa večina v Državnem zobru vztrajala pri neprožnem stališču za kar ocenjujemo, da je
               bila napravljena na nek način nepopravljiva škoda, ker ne moremo priti zdaj na takšen
               način kot je bilo želeno do temeljne povratne informacije kakšno razdelitev Slovenije
               na pokrajine si prebivalstvo želi oziroma bi sprejelo kot možno rešitev.</p>
               <p>Mi smo namreč kot je kolega Terčon povedal, glede na mnenje Zakonodajno-pravne
               službe pripravljali dopolnitev vprašanja z različnimi možnimi variantami z različnimi
               možnimi vprašanji ali če hočete podvprašanji, da bi še bolj definirali željo po
               povratni informaciji še zlasti zato, ker je predlagatelj zakona o razdelitvi
               Slovenije na nek način ignoriral slovensko stroko o primerni zgornji meji primernega
               števila pokrajin. In seveda zdaj, kot je povedano smo v situaciji, da nadaljevanje ni
               možno, mi temu  ne oporekamo,
               to sprejemamo vendar situacija bi bila bistveno drugačna, še enkrat ponavljam, če bi
               večina v Državnem zboru prisluhnila in sprejela, da bi se zakon umaknil iz dnevnega
               reda na eno izmed poznejših sej odvisnosti od nadaljnjega odločanja o tem predlogu,
               ki je zdaj brezpredmeten in o temu, če bi bil sprejet o izidu referenduma potem
               ustrezno obravnavali predloženo zakonodajo. Hvala lepa.</p>
            </sp>
            <sp xml:id="SDT4-OZLSIRR-Redna-015-2008-02-13.sp7">

               <speaker>PREDSEDNIK FRANC JAZBEC:</speaker>

               <p>Hvala lepa. Besedo ima poslanec, gospod Pukšič.</p>
            </sp>
            <sp xml:id="SDT4-OZLSIRR-Redna-015-2008-02-13.sp8">

               <speaker>FRANC PUKŠIČ:</speaker>

               <p>Hvala lepa gospod predsednik, kolegice in kolegi, predstavniki ministrstva lep
               pozdrav.</p>
               <p>Seveda nam je bilo jasno, da bo točka iz našega dnevnega reda umaknjena, ker je
               procedura v Državnem zboru končana. Žalostno pa je, da tisti, ki so pripravili pobudo
               za referendum, da niso imeli niti toliko soli kaj šele razuma, da bi zakon šel čez
               prvo branje in potem seveda bi lahko pobudniki tudi predlagali v amandmajski obliki
               namreč vsi so v glavnem izkušeni poslanski kolegi, že nekaj mandatov v tej hiši in
               šele z amandmajsko obliko bi lahko predlagali svoje umotvore katere tako razlagajo
               brez seveda kakršnega koli argumenta. V teh svojih umotvorov niso znali uporabiti
               tudi dvanajst let na oblasti saj so konec leta 2004 prišli v Državni zbor samo z neko
               informacijo o tem kaj vse bi bilo potrebno narediti. Ko je ta Vlada in ta minister
               pravzaprav pripravil najbolje kar koli je mogel pa so seveda ustrašili, da bi v tej
               državi resnično zagorela luč zaustavljanja koraka zaostajanja.</p>
               <p>Zato kolegice in kolegi tole malo žarnico, ki jo imam v roki predlagam, da si jo
               pogledate in da razmislite, da takšnih žarnica pravzaprav podnevi ob dnevni svetlobi
               ne rabimo je pa potrebna zvečer. In dobro je, če seveda ima še nitko in vir energije.
               Vir energije takšno žarnico oziroma te naše pokrajine kar se je pokazalo v zadnjih
               desetih letih, da se korak zaostajanja povečuje tako preko bruto domačega produkta,
               tako preko števila delovnih mest, tako preko ostalih gospodarskih parametrov, tako
               tudi preko kazalnikov za leto 2008, stopnja razvitosti občin in tako dalje je seveda
               to govorjenje s strani kolegov kaj vse bi bilo potrebno in kako se celo mudi menda
               danes, da bi to zakonodajo sprejeli, popolni politični blef in pravzaprav zavajanje
               javnosti.</p>
               <p>Mogoče bi lahko danes izoblikovali referendumsko vprašanje državljankam in
               državljanom ali se strinjate z odločitvijo poslank in poslancev, ki so zavrnile
               razvoj Republike Slovenije. Sicer pa to vprašanje je seveda postavljeno in odgovor na
               njega bo 21. septembra, upam da pravičen.  Upam da takšen, da ne bo podaljševal koraka zaostajanja. Ampak da ga
               bo začel zmanjševati. Hvala lepa.</p>
            </sp>
            <sp xml:id="SDT4-OZLSIRR-Redna-015-2008-02-13.sp9">

               <speaker>PREDSEDNIK FRANC JAZBEC:</speaker>

               <p>Hvala. K repliki je prijavljen gospod Trofenik.</p>
            </sp>
            <sp xml:id="SDT4-OZLSIRR-Redna-015-2008-02-13.sp10">

               <speaker>VILI TROFENIK:</speaker>

               <p>Hvala za besedo. Jaz bi kolegu Pukšiču priporočil da bi sol in razum ohranil za
               kakšen drug namen. Mogoče bi tudi kakšno veliko žarnico si prinesel pa uporabil pri
               svojih nekritičnih in populističnih nastopih, za katere sam odgovarja pa bi ob kakšni
               večji žarnici prebral tudi na kakšne svoje izjave in reakcije strokovne in še kakšne
               druge javnosti. Če pa kolega Pukšič mislite, da smo vsi brez soli in brez razuma, bi
               bili takrat, če bi se dali po domače, bom si jaz dovolil tudi eno grdo besedo,
               nedostojno tega prostora, nategniti na vaše ideje in predloge o nekih amandmajih.
               Veste, to je pa skrajno žaljivo. Niste znali predlagati kvalitetne rešitve, ali pa
               niste hoteli. Saj je čisto vseeno. In če trdite, ali mislite da bi se z
               regionalizacijo porazdelitev, ali pa rast bruto družbenega proizvoda spremenila samo
               zaradi tega, potem vam svetujem da si kaj preberete v poduk, če še tega ne veste, da
               to ni in če trdite, da so še za leto 2008 že znate povedati podatke o zaostajanju v
               razvoju občin, očitno potem veste tudi za 2007, 2006 in 2005. Potem samo kaže po vaši
               logiki, da nekdo ni sposoben kvalitetnega opravljanja slovenske države in slovenske
               družbe in ne zna zagotoviti enakomernega razvoja. Proti vašim izjavam, da zaključim,
               o pomanjkanju soli in razuma ter potreb, ponujate žarnice pa kar ohranite za sebe.
               Hvala lepa.</p>
            </sp>
            <sp xml:id="SDT4-OZLSIRR-Redna-015-2008-02-13.sp11">

               <speaker>PREDSEDNIK FRANC JAZBEC:</speaker>

               <p>Se opravičujem kolega Pukšič, replike na repliko žal ni. Lahko se pa prijavite k
               razpravi. Besedo ima gospod Potrč.</p>
            </sp>
            <sp xml:id="SDT4-OZLSIRR-Redna-015-2008-02-13.sp12">

               <speaker>MIRAN POTRČ:</speaker>

               <p>Hvala lepa. Pripravljeni predlog sklepa je korekten in tudi v poslanski skupini
               Socialnih demokratov bomo glasovali zanj. Bi pa, čeprav vsebuje vse elemente, ki so
               potrebni, rad poudaril, da ga je treba razumeti tudi v smislu poudarka na zadnji del,
               da ta referendum ni mogoč, ker je bil izrecno sklep predlagan na konkretni zakon, ki
               ni več v proceduri. Da se ne bi ustvaril vtis, da posvetovalni referendum, kakor je
               bil predlagan, ni mogoč tudi v primeru če zakona sploh ni v proceduri. Zakon o
               referendumu in ljudski iniciativi namreč predpostavlja referendum o vprašanju, ki je
               v pristojnosti Državnega zbora in ne zahteva, da mora biti to konkretno vprašanje
               biti tisti moment v proceduri v Državnem zboru, tako kot je to včasih zahteval
               predhodni zakonodajni referendum, ali pa zdaj potrditveni referendum. Govorim to samo
               to v tem razlogu, ker bo morda še prišlo, ali v zvezi z lokalno samoupravo, ali v
               zvezi s kakšnim drugim vprašanjem do takšne situacije, da ne bi takrat razlagali, saj
               po mojem, zakon o referendumu in ljudski iniciativi napačno, ampak tako kot v njem
               piše in tako kot je tudi zapisala Zakonodajno-pravna služba.</p>
               <p>Drugo. Rad bi poudaril da smo Socialni demokrati menili, da bi bil referendum
               koristno izvesti in bili pripravljeni in se tudi pogovarjali s kolegi, poslankami in
               poslanci iz poslanske skupini Zares o tem, ali bi bili pripravljeni najti kakšno
               modifikacijo pripravljenega vprašanja. Jaz bi upal trditi, da smo bili zelo blizu
               tega, da bi našli skupne možnosti, ki ne bi zadevale samo teritorialno delitev
               Slovenije na pokrajine, ampak še nekatera druga zelo, ali pa enako pomembno
               vprašanja. Vendar nam to žal, pač ni  omogočeno, ker je postopek o konkretnem predlogu in vprašanju, ki je
               bil na ta predlog zakona vezan končan. Rad bi poudaril, da so očitki, da smo mi
               krivi, ker je postopek končan, neustrezni. Mi smo predlagali najmanj mesec dni
               odloga, da bi se lahko pogovorili tudi o referendumu. Če bi takrat bila
               pripravljenost v Državnem zboru bi se o tem pogovarjali. Lahko tudi ne. Ker vsaj nam
               je jasno, da referenduma ne bi moglo biti, če večina v Državnem zboru ne bi zanj
               glasovala. Ker tu je lahko predlagatelj vsak. Odločitev pa ni podlagi, recimo
               tretjinske zahteve, ker ta ne obstoja, ampak mora večina glasovati za tako odločitev.
               Prav bi torej bilo, da bi nam skupaj tako možnost dali in takrat za mesec dni
               odložili odločanje o zakonu. Pa se je večina odločila drugače in zato danes razprava
               o tem ni mogoča.</p>
               <p>Pričakovati od nas takšno naivnost, da bi naj glasovali v prvi obravnavi za zakon in
               se ob tem ne zavedali, da tudi vsak naslednji amandma zahteva dvotretjinsko večino
               navzočih, ki bi jo bilo še težje zagotoviti in nas ob tem opozarjati zakaj nismo bili
               za, je pa smešno. Tudi mi vemo kakšne so procedure in vemo dobro, da v takem primeru
               ne bi bilo mogoče, ali pa da bi bilo zelo težko dvotretjinsko večino doseči, če je
               večina zagotavljala, da vse, ali pa ...<stage>/Nerazumljivo./</stage>... vse občine v Sloveniji
               želijo točno takšno teritorialno delitev, kot jo je Vlada takrat predlagala. Zato je
               škoda s takšnimi praznimi argumenti danes še obremenjevati to sejo. Imeli smo vsi
               skupaj drugačne možnosti. Imeli smo možnosti tudi ljudi kaj povprašati. Mogoče bo
               takšna možnost še, če se bo procedura s pokrajinsko zakonodajo nadaljevala. Takrat
               pač pričakujem, da bomo vsi skupaj bolj srečne roke, kot smo bili danes. Hvala.</p>
            </sp>
            <sp xml:id="SDT4-OZLSIRR-Redna-015-2008-02-13.sp13">

               <speaker>PREDSEDNIK FRANC JAZBEC:</speaker>

               <p>Hvala lepa. Besedo ima gospod Gulič.</p>
            </sp>
            <sp xml:id="SDT4-OZLSIRR-Redna-015-2008-02-13.sp14">

               <speaker>ALEŠ GULIČ:</speaker>

               <p>Spoštovani predsedujoči, cenjene kolegice in kolegi. Sklep, kakršnega predlagate je
               popolnoma sprejemljiv. Zaradi tega ker so se pač zadeve tako zapeljale. Vendar pa je
               treba ob tem reči, da pravzaprav zgodba o pokrajinah ni končana, ampak da se na nek
               način začenja na novo iz drugih izhodišč. Jaz moram reči, da sem sicer tudi dvomil v
               to ali je referendum primeren, ali ni primeren in še vedno pravzaprav sem pred tem
               vprašanjem, pač te formalnosti, ki so se zgodile in niso spremenile vsebine. Jaz se
               bojim nečesa drugega. Da nasedamo zdaj na tem številu pokrajin in na sedežih in na
               grofijah in grofih in ne vem kdo vse se vpleta v to, ki bi rad imel te pokrajine. Da
               pa seveda premalo pozornosti usmerjamo sicer v tisti del, ki je bil sicer sprejet. Se
               pravi pristojnosti, financiranje in zadeve seveda, ki bodo prav gotovo povzročale še
               hude težave in pa probleme, kakor koli se bo to že dogajalo.</p>
               <p>Seveda sem pa povsem jasno proti temu, da se ob siceršnjih nekaterih zgodovinsko
               utemeljenih, razvojno upravičenih pokrajinah poskuša uveljavljati  takšne tvorbe kot je Kamniško-zasavska
               regija, seveda ki niti zgodovinsko ni kaj prida utemeljena. Če izvzamemo obdobje
               okupacije leta 1941, 1995 ko je v resnici obstajala ...<stage>/Nerazumljivo./</stage>... pokrajina.
               To je edini zgodovinski primer, da smo bili skupaj in to zato ker smo bili na meji z
               Italijo. Se pravi neke vrste notranji Kras. Sicer tega ni bilo. Danes seveda bi bila
               pa zaradi računske goljufije. Zato da se Domžale in Trbovlje da skupaj in se reče:
               "Poglejte kakšna krasna pokrajina. Kakšen fin povprečen dohodek in razvoj smo dosegli
               s tem da smo prižgali eno kilavo žarnico." Ali kako se reče temu. Tako. V Liberalni
               demokraciji Slovenije se zelo dobro zavedamo, da je to hud problem. Da stvar ni tako
               preprosta, da bi se dalo rešiti. Obenem seveda cenimo tudi prizadevanja gospoda
               Žagarja, da je pravzaprav vendarle vsaj en del te problematike dovolj dobro proučil,
               analiziral, v nekaterih segmentih tudi ...<stage>/Nerazumljivo./</stage>... in da bomo lahko o tem
               bolj pametno in z manj verskih blaznosti govorili. Hvala lepa.</p>
            </sp>
            <sp xml:id="SDT4-OZLSIRR-Redna-015-2008-02-13.sp15">

               <speaker>PREDSEDNIK FRANC JAZBEC:</speaker>

               <p>Hvala lepa. K besedi je prijavljen gospod Pukšič.</p>
            </sp>
            <sp xml:id="SDT4-OZLSIRR-Redna-015-2008-02-13.sp16">

               <speaker>FRANC PUKŠIČ:</speaker>

               <p>Hvala lepa. Kolegice in kolegi, seveda bi iz nekaterih razprav danes se dalo
               razbrati, da vam je nekaterim postalo žal. Pa ne zaradi tega ker vam je, tako kot sem
               prej rekel, zmanjkalo soli, zato ker niste dali možnosti zagona skladnejšega razvoja
               v tej državi. Da so seveda vsi poizkusi do sedaj in vsa zakonodaja, ki je bila z tako
               imenovanim skladni regionalni razvoj in ne vem kaj vse smo še imeli. Veliko
               govorjenja pa malo koristi se je pokazalo in to kažejo pač številke. Jaz vam seveda
               ne morem drugače kot, številke so številke, da ste tisti, ki ste zavirali razvoj te
               države na lokalni ravni, zavirali ustanavljanje občin, imeli malo soli, vam danes
               lahko povemo, ker to kažejo številke. Ker ste imeli res malo soli povedo ljudje v tej
               državi, ker pač do danes ene pobude ni za združevanje teh občin. In če bi seveda
               imeli pokrajine, bi bilo drugače in bi bila ta država bistveno bolj skladno razvita
               in vsi bi več od tega imeli. Razen seveda par posameznikov. Sedaj pa seveda nekateri
               politiki, ki mislijo da bodo na ta račun prevzeli to državo. No, tokrat so se očitno
               hudo, hudo zmotili.</p>
               <p>Jaz seveda ne bom uporabljal takšnih izrazov, kot jih je kolega pred mano. Ker pač
               mislim da se ne spodobi. Ampak, kolegice in kolegi, če mislite, da pa imate in še
               vedno to trdi, da imate več soli kot 86% občinskih svetov in županov, kot Državni
               svet, kot obe slovenski združenji SOS in ZOS, potem pa se, milo rečeno, resnično
               precenjujete. Meni vas je sicer žal. Ampak čas pa je, da pride ta politični pamflet,
               to politično nategovanje naroda pa enkrat na dan. Naj vedo, da izključno iz
               političnih razlogov tega niste naredili. Čeprav je koalicija poslušala vse skozi,
               prvič, prvi paket treh zakonov. Rekli ste: "Ni dovolj. Prinesite vseh šest." Dobro.
               Je prišel drugi paket treh zakonov. Vseh šest zakonov in to dobro pripravljenih
               zakonov. To celo priznavate. Danes vi govorite, da zakon o financiranju pokrajin ni
               dober. O čem pa sploh govorite? Ali se spomnite nekateri, ki ste sedeli v tem
               parlamentu, ko ste sprejemali zakon o lokalni samoupravi, pol leta po tistem je še
               bil zakon o financiranju sprejeti. Ali se spomnite? In ko je vse to bilo, ko ste
               videli da je zakonodaja resnično dobra, so seveda tisti centralisti, ki želijo imeti
               moč odločanja in seveda denar v rokah, v centrih, so pač rekli ne in vi ste temu slepo sledili. Pa vendarle,
               torej tisti, ki morate iti na volitve in nabirati v jeseni glasove, zato da bodo vaši
               politični "leaderji" lahko sestavljali takšne ali drugačne koalicije. In nikoli v
               življenju ne bom razumel poslancev, kolegov, ki govorijo pred mikrofone, pred
               televizijske kamere eno, delajo pa potem drugo. Mene še s tankom ne privlečete pred
               kamero, da bom govoril nekaj drugega v kar nisem prepričan, tu notri v duši, v srcu.
               In se ne bi za nič na svetu prodal, da bi se pretvarjal tako. Hvala lepa.</p>
            </sp>
            <sp xml:id="SDT4-OZLSIRR-Redna-015-2008-02-13.sp17">

               <speaker>PREDSEDNIK FRANC JAZBEC:</speaker>

               <p>Hvala lepa. Spoštovane kolegice in kolegi, v razpravi danes ni kompletna pokrajinska
               zakonodaja. Ampak sklep, ki sem ga prebral na koncu. Če je potrebno ga ponovim. Jaz
               ne bi želel omejevati nikogar v razpravi. Vendar če bomo zašli v splošno razpravo, ta
               je bila na seji Državnega zbora o vseh šestih zakonih že opravljena, zato prosim da
               se osredotočimo na ta sklep, ki sem ga predlagal. Zdaj če sem pravilno razumel,
               gospod Terčon, ste želeli repliko? Izvolite.</p>
            </sp>
            <sp xml:id="SDT4-OZLSIRR-Redna-015-2008-02-13.sp18">

               <speaker>DAVORIN TERČON:</speaker>

               <p>Hvala lepa. Jaz bi samo nekaj pojasnil kar je bilo zdaj navedeno. Čeprav mislim da je
               to malo pogovor gluhih, malo pa pogovor ki je bil že velikokrat opravljen. Rad bi pa
               opozoril še na nekaj drugega. Takoj po tem in pred tem ko je zakon padel, je bilo v
               Sloveniji objavljenih veliko anket o ustreznosti pokrajinske zakonodaje. Delitvi
               predvsem. In vse po vrsti so pokazale, da večina ljudi ni bila naklonjena taki
               pokrajinski delitvi. In da je iz tega velo, da pokrajinska zakonodaja ni bila dobro
               premišljena. To mislim da smo v sredstvih javnega obveščanja prebirali vsi. Tako da
               ne pozivati na to, da praktično nam je žal zato ker smo preprečili določeno
               pokrajinsko zakonodajo, ker mislim da delimo prepričanje mnogih ljudi.</p>
               <p>Istočasno bi pa rad rekel, da sem prepričan, da velika večina ljudi v Sloveniji želi
               si pokrajinsko zakonodajo, želi regionalizacije in sam sem tudi prepričan, da je
               centralizacija prevelika. Vendar je vsekakor boljše dobro premisliti in narediti
               korekten predlog, kot pa narediti napačen predlog, ki ga ni več mogoče popravljati.
               In sporočila iz vsega tega so bila jasna. Pripraviti nov predlog. Večina ljudi je
               tudi bila naklonjena manjšemu številu. Stroka je bila, kar se tiče tega, enotna
               praktično. Jaz verjamem da so mnogi župani in tudi svetniki bili naklonjeni temu,
               ampak povedati je treba da so mnogi bili tudi proti in da niso bili naklonjeni temu
               in je treba upoštevati eno in drugo. Tako da je treba povedati vso resnico. Kar se tiče pa financiranja, pa
               moram povedati tako - odkar imamo, kar je bilo tudi že velikokrat povedano, odkar
               imamo to lokalno samoupravo so se razlike, to kažejo vsi statistični podatki, med
               najbolj razvitimi in najmanj razvitimi povečale, ne pa zmanjšale. In prepričan sem,
               da je po isti poti šla tudi pokrajinska zakonodaja. Imela je redistributiven sistem
               financiranja, ko nihče ni samozadosten, ko nima dovolj virov in potem država z
               določenimi ukrepi financira določene lokalne ali širše skupnosti. Na ta način pač ne
               bomo zmanjšali razlik, treba je najti nekega drugega.</p>
               <p>Kar se tiče vsebine, je bilo pa tudi velikokrat povedano. To, da imamo vsi v
               Sloveniji regijsko zbirališče odpadkov, da pa to ni bila pokrajinska pristojnost, je
               zame tudi nerazumljivo. Tako da je treba, kar se tiče tega, uporabljati korektne
               podatke, ne pa čisti populizem.</p>
               <p>Sicer pa verjamem, da gospod Pukšič ve dosti, tudi žarnica mu mogoče pomaga. Danes
               sem videl, da je tudi ugotovil že, kdaj bodo volitve; mogoče je pa bolje obveščen od
               nas drugih.</p>
            </sp>
            <sp xml:id="SDT4-OZLSIRR-Redna-015-2008-02-13.sp19">

               <speaker>PREDSEDNIK FRANC JAZBEC:</speaker>

               <p>Gospod Gulič, ste želeli repliko? K besedi je prijavljena gospa Pečanova.</p>
            </sp>
            <sp xml:id="SDT4-OZLSIRR-Redna-015-2008-02-13.sp20">

               <speaker>BREDA PEČAN:</speaker>

               <p>Hvala lepa, gospod predsednik. Najprej bi proceduralno vas zaprosila, da takrat,
               kadar posamezen govorec preseže mejo dobrega okusa in žali svoje kolege v dvorani, da
               ga opozorite in mu poveste, da mu boste sicer vzeli besedo. <stage>/Oglašanje v ozadju./</stage> Ne,
               ne, govorim o soli, o razumevanju, o razumu in o žarnicah, ker je to bila direktna
               žalitev kolegov poslancev, medtem ko nespodobna beseda, ki je bila uporabljena, ni
               bila naravnana proti posamezniku, ampak je bilo govorjeno o sprejemanju zakonodaje.
               Torej, to je proceduralno.</p>
               <p>Glede samega sklepa bi pa rekla tako - mi smo pravzaprav danes prisiljeni, da
               glasujemo zanj, zaradi tega, ker je pač v skladu s poslovnikom, zakonom in se drugače
               ne da. Dejstvo pa je, da ko govorimo o tem, da če bi pritrdili temu, da je zakon o
               ustanovitvi pokrajin primeren za nadaljnjo obravnavo, bi s tem glasovali proti
               svojemu prepričanju. Če pa ne bi glasovali, ampak bi se vzdržali, potem bi pa ravno
               tako prispevali k nesprejetju zakona, zaradi tega, ker je zelo jasno, da pri 85
               prisotnih poslancih je bilo pač treba imeti, mislim, da 57 glasov za, zaradi tega, da
               bi dve tretjini prisotnih lahko zakonu pritrdilo. Mi pač, jaz osebno, ki sem sicer
               glasovala proti temu sklepu, bi bilo čisto vseeno tudi, če bi se vzdržala. Vendar sem
               pač človek, ki misli, da je treba biti načelen in jasno povedati svoje mnenje o
               posamezni stvari. In zaradi tega je nespodobno govoriti o tem, da bi morali mi
               glasovati za, zaradi tega, da bi ta referendum lahko stekel, zaradi tega, ker nihče
               nam ni garantiral tega, da bi Državni zbor potem sprejel odločitev o tem, da se v
               posvetovalni referendum gre.</p>
               <p>Torej, mislim, da ob korektnem sodelovanju in pri korektnem delu v Državnem zboru je
               treba pač take pomisleke - in glede na izkušnje, kakršne imamo, moram reči, da sem
               tudi več kot stoodstotno prepričana, da noben amandma, ki bi ga opozicija vložila pri
               tem zakonu, zagotovo ne bi dobil dvotretjinske večine prisotnih poslancev. Tako da
               pač žal so se stvari tako iztekle, da je treba najprej nekaj zrušiti, zato da se
               lahko na novo začne graditi, namesto da bi ob korektnem sodelovanju in ob upoštevanju
               drugačnih mnenj tudi lahko prišli do mnogo boljšega predloga in potem na koncu tudi
               sprejetega zakona, tako kot je bilo to pri ostali pokrajinski zakonodaji. To je
               primer tudi zakona o financiranju pokrajin, ob mnogih opozorilih tudi še ne
               obravnavanega, ampak samo v prvem branju obravnavanega zakona o pristojnosti
               pokrajin. Tako da bi predlagala, da ne razmišljamo o tem, kako smo se odločili, ampak
               predvsem, kaj nas je vodilo v tako odločitev, kot smo jo sprejemali. Hvala.</p>
            </sp>
            <sp xml:id="SDT4-OZLSIRR-Redna-015-2008-02-13.sp21">

               <speaker>PREDSEDNIK FRANC JAZBEC:</speaker>

               <p>Hvala lepa. K besedi je prijavljen gospod Hvauc.</p>
            </sp>
            <sp xml:id="SDT4-OZLSIRR-Redna-015-2008-02-13.sp22">

               <speaker>SREČKO HVAUC:</speaker>

               <p>Hvala lepa za besedo, gospod predsednik. No, ponavadi se poskušam držati poslovnika,
               zato sem na začetku hotel razpravljati samo okrog samega sklepa oziroma svoje mnenje
               podati. Glede na to pa, da sta že oba prva predlagatelja daleč prešla okvire sklepa,
               ki je predlagan, pa mi dovolite, da tudi jaz malo grem izven okvirov, ki jih
               predvideva poslovnik.</p>
               <p>In sicer me je res ponovno zrevoltiral ta blef in to sprenevedanje teh, ki ste
               očitno pokazali, da niste za decentralizacijo. Za vas, centraliste, ki se na nek
               način podrejate navodilom teh strankarskih central, vaših vodij, ki fino uživajo
               sadove dolgoletnega centralizma v Sloveniji in ki se požvižgajo tudi na mnenje
               legitimno izvoljenih predstavnikov lokalnih skupnosti, ki, hočete ali pa nočete,
               imajo neko legitimno pravico, da zastopajo interese tudi lokalnih prebivalcev.</p>
               <p>Strinjam se s tem - če pa grem na referendum, se pa strinjam s tem, da je veliko
               vprašanje, ali je referendum primeren način za ugotavljanje volje ljudstva. Glejte,
               najprej, vsi, ki znamo vsaj malo računati, pa med nami je mogoče nekaj takih, bomo
               hitro ugotovili, kdo bi glasoval proti taki odločitvi. Najprej tisti, ki se ne
               strinjajo z decentralizacijo Slovenije oziroma sploh ustanovitvijo pokrajin. To so
               tisti, ki na račun centralizirane Slovenije fino živijo, in teh ni malo in ti bi prav
               gotovo glasovali proti temu, da ustanovimo v Sloveniji 14 pokrajin. Potem bi proti
               glasovali tisti, ki so za 5 pokrajin, 6, 7, 8, 9, 10, 11, 12, 13, 15, 16 in tako
               naprej.  Po verjetnostnem
               računu bi hitro ugotovili, da bi tak referendum padel, zato ker je popolnoma
               neprimerno vprašanje. In to so tisti, ki so to predlagali, in tisti, ki so igrali na
               karto referenduma, tudi dobro vedeli. Zmotili so se samo pri tem, ker so mislili, da
               smo mi taki bebci, da pač take igre enostavno ne bomo spregledali in da bomo padli na
               neko finto volje ljudstva in tako naprej. Če bi res hoteli z referendumom ugotavljati
               voljo ljudi, potem bi moral biti popolnoma drugače zastavljen.</p>
               <p>Drugič. Kolega Terčon je govoril o nekih anketah, ki so bile. Očitno so pač imeli
               napačne rezultate in na podlagi teh rezultatov so tudi sprejeli napačno politično
               odločitev. Če so bili prepričani, da Slovenci nismo za ustanovitev pokrajin, so
               mislili, potem bomo pač dobili nekaj političnih točk, če bomo ta ves projekt tudi
               zavrnili.</p>
               <p>Kar se pa tiče - prej sem poslušal že okrog neke načelnosti nekaterih iz SD. Glejte,
               mislim, jaz bi se pokopal v zemljo, pa še ne vem kako globoko, če bi v imenu stranke
               zagovarjal problematičnost ustanovitve pokrajin oziroma sprejetje te zakonodaje,
               potem pa bi iz čisto osebnih političnih interesov glasoval za to zakonodajo. Mislim,
               to je pa res - ne poznam sicer prakse iz prejšnjih mandatov, ampak kar se mene tiče,
               moralno, človeško, ne vem še kako drugače popolnoma nesprejemljivo dejanje. Tako
               dvoličnost si nek predstavnik, demokratično izvoljen predstavnik ljudstva v tem
               najvišjem hramu demokracije v Sloveniji enostavno ne bi smel privoščiti.</p>
               <p>Potem pa še gospod Potrč, pa mislim, da tudi kolegica Pečanova sta govorila o tem,
               kako oni pač vedo, da če bi sprejeli zakonodajo v prvem branju, mi ne bi podprli
               njihovih amandmajev v nadaljnji obravnavi in seveda njihovi predlogi ne bi bili
               upoštevani. Pa prosim vas lepo, saj nismo cicibani, otroci, ki ne znajo računati do
               dva! Vi ste imeli vedno varovalko v rokah, vedno. Če ne bi bili vaši amandmaji
               sprejeti, potem pač ne bi podprli v končni obravnavi zakona in zagotovili
               dvotretjinske večine. In to je to. In ne govoriti, da bi vas kdo, ne vem, okrog
               prinesel. Možnosti so bile odprte. Če bi bili iskreni, če bi res želeli, da imamo v
               Sloveniji pokrajine, potem bi vsaj ta ključni zakon spustili v naslednjo obravnavo,
               zato da bi lahko poiskali še mogoče kakšne drugačne rešitve, še dodatna mnenja in
               našli končno nek tak predlog, ki bi bil večinsko sprejemljiv. To bi lahko naredili,
               če bi mislili iskreno. Pa niste mislili iskreno, ker sem prepričan, da ste že
               spremembo ustave sprejemali s figo v žepu.</p>
            </sp>
            <sp xml:id="SDT4-OZLSIRR-Redna-015-2008-02-13.sp23">

               <speaker>PREDSEDNIK FRANC JAZBEC:</speaker>

               <p>Gospod Potrč, ste želeli repliko? Izvolite.</p>
            </sp>
            <sp xml:id="SDT4-OZLSIRR-Redna-015-2008-02-13.sp24">

               <speaker>MIRAN POTRČ:</speaker>

               <p>Hvala lepa. Rad bi  poudaril
               dve stvari. Prvič, kar zadeva Poslansko skupino Socialnih demokratov, smo od prvega
               momenta bili prepričani, da se morajo na referendumu oblikovati ali pa za referendum
               oblikovati drugačna vprašanja. To smo tudi javno povedali. Če bi nas vprašali,
               kakšna, bi lahko tudi izvedeli. V vsakem primeru smo razmišljali, da vprašanje, ki je
               vezano zgolj za ali proti 14 pokrajinam, ni utemeljeno vprašanje, ker res preveč oži
               krog tistih, ki bi eventualno bili za. In vedno smo odgovarjali tudi tistim, ki so
               rekli, da poenostavim, Prekmurje bo odločalo o Koroški in obratno, da dopuščamo
               možnost oziroma bomo predlagali, da se rezultati posvetovalnega referenduma
               ugotavljajo tudi po delih, se pravi, po predvidenih pokrajinah, ne pa samo po državi
               kot celoti, kar je tudi možnost po zakonu o referendumu. Tako da ko se govori o tem,
               kaj smo Socialni demokrati glede referenduma mislili, naj se ima tudi to v vidu.
               Posebej pa naj se ima v vidu, da nihče kot posameznik, pa tudi ne tretjina, nima
               možnosti določiti referendumskega vprašanja. Referendumsko vprašanje določi večina v
               Državnem zboru. In zdaj se izgovarjati, da je bilo referendumsko vprašanje slabo, je
               z vidika pristojnosti, ki jih ima Državni zbor, nepoznavanje teh pristojnosti ali pa
               zavajanje javnosti. Vsak, ki meni, da je bilo vprašanje slabo, bi lahko sodeloval pri
               oblikovanju boljšega vprašanja, in koalicija bi si lahko tudi glede boljšega
               vprašanja zagotovila, da bi bilo oblikovano takšno, kot ga je večinsko želela, če bi
               želela referendum. Jaz ne očitam nikomur, kdor ga ni želel, samo naj ne očita nam, da
               je bilo vprašanje slabo.</p>
               <p>Sicer pa nisem navajen in to nerad delam, vendar moram reči, da bi bilo zelo lepo,
               če tega ne bi delali tudi drugi, da moralizirajo o tem, kaj je kdo imel pravico
               misliti in glasovati, kaj pa ne. Vsak ima svojo pamet, vsak ima svoja pooblastila,
               vsak glasuje tako, kot mu ustava omogoča. Kakšne bodo posledice, bomo na koncu
               videli. Zdaj govoriti o tem, kdo je dober, kdo je slab, lepo prosim, ne tega delati,
               ker drugače bomo začeli vleči naprej glasovanja, kjer so se tudi drugi zelo pomembni
               funkcionarji posamezne poslanske skupine napačno odločali. Hvala.</p>
            </sp>
            <sp xml:id="SDT4-OZLSIRR-Redna-015-2008-02-13.sp25">

               <speaker>PREDSEDNIK FRANC JAZBEC:</speaker>

               <p>Hvala lepa. K repliki je prijavljen gospod Trofenik.</p>
            </sp>
            <sp xml:id="SDT4-OZLSIRR-Redna-015-2008-02-13.sp26">

               <speaker>VILI TROFENIK:</speaker>

               <p>Hvala. Moja replika se nanaša na izvajanje kolega Hvauca, ki je medtem odšel. Ker je
               tudi rekel, da bo odšel, na žalost, predsednik, niste videli, da sem zahteval takoj
               repliko, ker je njegovo izvajanje o tem, da sva midva kot prvopodpisana s kolegom
               Terčonom v današnji razpravi oziroma uvodnih besedah širila problematiko drugače, kot
               je točka na dnevnem redu. To seveda ni res. Midva sva obrazložila to, kar je že bilo
               od nekaterih tudi povedano, da smo že pri pripravi samega referendumskega vprašanja
               bili sami v zadregi. Da smo respektirali mnenje Zakonodajno-pravne službe, da smo
               pripravili dopolnitev ali spremembo vprašanja ali nadomestitev z večimi vprašanji, z
               enim samim temeljnim namenom, dobiti kvaliteten odgovor od večine prebivalstva
               Republike Slovenije. Pa nam je bilo žal to onemogočeno v proceduralnem smislu. Sam
               nerad kršim poslovnik. Potem je govoril, da smo si izračunali verjetnost rezultata.
               Jaz bi pričakoval  od
               marsikoga, da bi poslušal vse osnove verjetnostnega računa. In če hočeš napovedati
               verjetnost rezultata odgovorov na tako referendumsko vprašanje, ali vprašanj, kot je
               kolega razčlenil, potem moraš znati napovedati verjetnost posameznih odgovorov. In
               zelo čudno se sliši, nekje v nekem času, v nekem političnem sistemu je bil celo
               verjetnosti račun prepovedan; ne vem, če to gospod, ki je diskutiral, ve, da potem
               podtika take zadeve. Bistvo je v tem, da so nasprotniki referenduma, in s tem bom
               zaključil, tisti, ki so pri podobnih procedurah, ko je šlo za referendume za
               ustanovitev občin, vedno trdili, ja, pa pustite vsaj referendum, da se ljudje
               izjasnijo. Gospodje, pri tem referendumu bi šlo za bistveno pomembnejše odgovore in
               vprašanja, kot je ustanovitev mogoče katere izmed občin, pa ne podcenjujem tega. Zato
               zavračam take zadeve, ki se nam poskušajo podtakniti. In bi tudi tiste, ki so nam
               nekaterim poskušali podtakniti, da spreminjamo svoje mnenje, opozoril, deset let je
               zdaj v tem letu, ko je v istem prostoru bila razprava o predstavitvi mnenj o takratni
               regionalizaciji, pa bi jim svetoval, da bi si magnetograme takratne razprave in
               nekaterih naših nastopov prebrali, ker bi videli, da v desetih letih ni bilo nobene
               spremembe, vsaj pri nekaterih, ker nismo spoštovali političnih momentov in edinih
               možnih političnih rešitev, ampak predvsem strokovne argumente. Hvala.</p>
            </sp>
            <sp xml:id="SDT4-OZLSIRR-Redna-015-2008-02-13.sp27">

               <speaker>PREDSEDNIK FRANC JAZBEC:</speaker>

               <p>Hvala lepa. K besedi je prijavljen poslanec Mikolič. Izvolite.</p>
            </sp>
            <sp xml:id="SDT4-OZLSIRR-Redna-015-2008-02-13.sp28">

               <speaker>MARTIN MIKOLIČ:</speaker>

               <p>Hvala za besedo. Lepo pozdravljeni! Saj bom kratek, glede na to, da ste že večinoma
               vsi vse povedali, kar sem imel namen tudi sam. Bom pa povedal, zakaj sem bil jaz
               proti temu tudi v Državnem zboru, da sem glasoval proti referendumu.</p>
               <p>Mene je predvsem, in še enkrat poudarjam, motilo referendumsko vprašanje. Danes smo
               slišali veliko komentarjev glede tega, pa z nekaterimi sem se že pred današnjim dnem,
               tudi v fazi sprejemanja zakonodaje v Državnem zboru pogovarjal. Ampak, poglejte,
               veste, če je tako pomembna zadeva, če smo o pokrajinski zakonodaji razpravljali leto
               dni, če se je Vlada pa Ministrstvo za lokalno samoupravo trudilo, da bi čim bolj
               kvalitetno zakonodajo pripravili, pa da je pred tistimi najpomembnejšimi zakoni
               nastal problem, ali bo dvotretjinska podpora navzočih podprla zakonodajo, pa potem
               pride predlagatelj z referendumom, pa smatram, in bom to vedno tako mislil, da bi se
               glede postavljenega vprašanja pa le moral bolj potruditi, tistega prvega vprašanja,
               ki ga bomo dobili. Jaz sem mnenja, če bi bilo vprašanje to, o čemer je kasneje kolega
               Potrč razpravljal, pa še morda kdo drug, ne vem, mogoče bi pa bila drugačna odločitev
               - ker na to vprašanje pa res ne dobiš nobenega odgovora. Ne dobiš odgovora, da bo
               lahko zakonodajalec potem rekel, ja, to pa je zdaj rešitev, bodisi če bodo za ali
               proti, ki odraža voljo slovenskega naroda. Mislim, če bi tam samo še eno vprašanje
               zraven postavili, ne zdaj, ali ste za ustanovitev 14 pokrajin, kot jih predlaga
               Vlada, pa če boste rekli, da ste proti temu, da ste za manjše število, v tem primeru
               pa, da boš odstopil svojo - obrne vse na glavo. Tako da sem bil glede tega razočaran,
               moram to povedati. Zaradi tega sem glasoval tudi proti temu, da bi prehodno izvedli
               referendum. Samo zaradi tega, ker se predlagatelj ni potrudil, če je že s to zadevo
               prišel v Državni zbor, kako pomembno je v prvem trenutku, da boš pravo vsebino glede
               vprašanja napisal. Jaz verjamem, da se da tudi, seveda, vse to je po poslovniku, da
               oblikujemo vprašanje pravzaprav potem lahko še ali pa dopolnjujemo v Državnem zboru.
               In potem sem imel tak občutek, vam moram tudi to povedati, da glede na vso
               zakonodajo, ki smo jo sprejemali ali obravnavali v Državnem zboru, glede na polno
               pripomb s strani opozicije, da zakonodaja ni dobra, pa da ni bilo rešitev, kako
               zakonodajo dopolniti, veste, da so nekateri, ko smo imeli na matičnem delovnem telesu prve tri zakone tukaj v
               Državnem zboru nekateri poslanci kritizirali in so rekli, da niso niti pripravili
               amandmaje. Ali je to konstruktivno sodelovanje? In potem dobiš tak občutek kot da bi
               vsi kritizirali, rešitve pa ni. In ne mi kolega Trofenik zamerit, ko si prej nekako
               zaključil, ja, saj minister Žagar še ni vrgel puške v koruzo, ker sem jaz tudi dobil
               občutek glede izjave za javnost z njegove strani v zadnjem času in nekako spet
               pričakujete, ja, saj bo pa minister še najbrž prišel z rešitvijo neko drugačno, ampak
               sem pa prepričan, da ne bo dobra kar se tiče vas, ki ste do sedaj kritizirali. Da bi
               pa sami neko rešitev predlagali, z njo prišli nazaj, pa tudi nisem optimist, da boste
               prišli in sem imel tak občutek, ko ste predlagali ta predhodni referendum ali
               posvetovalni referendum, da je to v enem tem kontekstu vaših razmišljanj glede
               pokrajinske zakonodaje. Pa bom zaključil s tem, da v končni fazi jaz bi se strinjal,
               če bi bila zakonodaja sprejeta, da bi bil referendum pa po sprejeti zakonodaji ali se
               državljanke ali državljani strinjajo s tem kar bi mi sprejeli v Državnem zboru,
               seveda to v primeru, če bi zakonodaja bila sprejeta. Vsekakor bom pa sklep podprl.
               Hvala.</p>
            </sp>
            <sp xml:id="SDT4-OZLSIRR-Redna-015-2008-02-13.sp29">

               <speaker>PREDSEDNIK FRANC JAZBEC:</speaker>

               <p>Hvala lepa. K besedi je prijavljen državni svetnik, gospod Darko Fras.</p>
            </sp>
            <sp xml:id="SDT4-OZLSIRR-Redna-015-2008-02-13.sp30">

               <speaker>DARKO FRAS:</speaker>

               <p>Hvala za besedo. Na kratko, glede na to, da je bilo kar nekajkrat to izzvano.
               Komisija Državnega sveta je prav tako ugotovila, da predlog ne izpolnjuje zakonskih
               pogojev in v bistvu tudi komisija v tem smislu podpira predlog sklepa za umik
               veljavne zakonodaje. Bi pa samo izpostavil glede tega predloga referenduma dve
               zadevi, da po mnenju Komisije Državnega sveta za lokalno samoupravo tak referendum ni
               primeren način preverjanja volje državljank in državljanov, saj bi v tem primeru
               prebivalci določenega območja odločali tudi o pravicah prebivalcev na drugih
               območjih, za kar in to tudi ni v skladu z ustavno predvideno rešitvijo, da lokalne
               skupnosti sodelujejo v postopku za sprejem zakona o pokrajinah, pri čemer bi
               poudaril, da je občinski svet najvišji organ odločanja o vseh zadevah v okviru pravic
               in dolžnosti občine in samo to bi poudaril, da po mnenju komisije Državnega sveta je
               Državni zbor oziroma predvsem tisti poslanci in poslanke Državnega zbora, ki so
               glasovali proti predlogu zakona o pokrajinah so pravzaprav prezrli mnenja večine
               občinskih svetov občin v naši državi, ne samo mnenja večine občinskih svetov, ampak
               tudi mnenja svetov regij, v katerih ne sodelujejo samo občine kot takšne, ampak tudi
               druge institucije, razvojne institucije, univerze, gospodarstvo in tako naprej,
               skratka vse to je bilo prezrto in se nikakor ne moremo strinjati s tem, da ta predlog
               14-ih pokrajin ni imel večinske podpore in da je to bil razlog za zavrnitev, zato
               komisija ne verjame v dobronamernost tega predloga in ocenjuje, da v bistvu onemogoča
               pravzaprav že tretji poskus, da vendarle pridemo v Sloveniji do pokrajin. S tem bi
               zaključil, da je bilo mnenje komisije enotno, soglasno, da komisija pričakuje, da bo
               Državni zbor nadaljeval z obravnavo pokrajinske zakonodaje in glede odprtih vprašanj
               poiskal oziroma znal najti ustrezne rešitve v smeri izraženi stališč posameznih
               lokalnih skupnosti oziroma občin kot so jih tudi same v teh svojih mnenjih
               posredovale. Toliko bi jaz. Hvala lepa za to, da sem dobil besedo.</p>
            </sp>
            <sp xml:id="SDT4-OZLSIRR-Redna-015-2008-02-13.sp31">

               <speaker>PREDSEDNIK FRANC JAZBEC:</speaker>

               <p>Hvala lepa. Na izvajanje gospoda Mikoliča se je k repliki prijavil gospod Trofenik.
               Izvolite.</p>
            </sp>
            <sp xml:id="SDT4-OZLSIRR-Redna-015-2008-02-13.sp32">

               <speaker>VILI TROFENIK:</speaker>

               <p>Hvala. Čeprav ne rad, ampak je treba to zaradi reda. Kolega Mikolič,  ne vem kako, ne bi rad bil žaljiv
               ali pa kakorkoli, sprožil kakšne debate še naprej, ampak bi vas spomnil, da to kar
               ste trdili o paketu prvih treh zakonov, poglejte gradivo, koliko je bilo amandmajev
               iz naše poslanske skupine napisano, ste jih zavrnili, potem pa ste vsebinsko na naše
               avtorstvo oblikovali, pa mene to sploh ne boli, konkretno vas bom spomnil na
               trošarine v celem. Potem bi vas spomnil o volitvah, o pristojnostih in podobnih
               zadevah. Demantira vas gradivo, ki je bilo vloženo. Res pa, da niste hoteli
               sodelovati, samo je kazalo in to tudi dokazuje, da so se želje pobožne in obljube in
               jokanja in stokanja, da bi bili dovzetni za kakšen amandma o številu regij
               brezpredmetne. Poglejte material in seveda ob tej priliki bi bilo dobro, če se
               zamislite s kakšnim vrstnim redom zakonov ste prišli, ki kaže tudi določeno neresnost
               in neodgovornost.</p>
            </sp>
            <sp xml:id="SDT4-OZLSIRR-Redna-015-2008-02-13.sp33">

               <speaker>PREDSEDNIK FRANC JAZBEC:</speaker>

               <p>Hvala lepa. K besedi je prijavljen gospod Gulič.</p>
            </sp>
            <sp xml:id="SDT4-OZLSIRR-Redna-015-2008-02-13.sp34">

               <speaker>ALEŠ GULIČ:</speaker>

               <p>Spoštovani predsedujoči, cenjene kolegice in kolegi! Jaz mislim,da pravzaprav ne bi
               več imelo smisla govoriti o tem sklepu, ki ste ga predlagali, smo si več ali manj
               enotni in na jasnem. Je pa res, da je pred pred pred zadnji govorec seveda sprožil
               plaz zaradi tega, kar moramo sedaj poslušati in predvsem gre za očitke opozicije v
               zvezi z zakonom oziroma zakoni, ki bi pripeljali do regionalizacije. Eden od osnovnih
               očitkov je ta, da smo seveda s figo v žepu sprejemali ustavne spremembe. To ni res.
               Ampak če nekaj sprejmeš, seveda, s tem ne daš karte biance za vse, kar se potem lahko
               dogaja. V tem je ves problem. Za regionalizacijo, za enakomeren razvoj regij prav
               gotovo smo vsi. Druga stvar je kako pač te zadeve vidimo. Ali vidimo tako, da se
               prerazporejajo zadeve, da se računsko izenačujejo, da se iščejo neki povprečki. In na
               osnovi povprečkov potem oblikujejo regije ali pa so v resnici usmerjeno razvojno.
               Razvojno niso usmerjene, nekaj je bilo utemeljenega na zgodovinskih zadevah, nekaj na
               razvojnih, največ pa na obljubah, ki so bile tako lepo razpršene po Sloveniji. In s
               tem se pač v Liberalni demokraciji Slovenije nismo strinjali in seveda se tudi ne
               mislimo strinjati.</p>
               <p>Sedaj, kako je s soljo, pa tudi lahko kaj povemo. Zadeve, ki so neslane niso dobre.
               Če so pa preveč soljene so pa še nezdrave povrh vsega. Sicer pa je o tem največ
               povedal Fran Milčinski, ko je govoril o svojih lokalnih veljakih, ki so za živo mejo
               sejali sol in povedali, da je mlada, pa že peče. To bi si bilo dobro prebrati, da ne
               bomo preveč čarali s temi začimbami tukaj po Državnem zboru.</p>
            </sp>
            <sp xml:id="SDT4-OZLSIRR-Redna-015-2008-02-13.sp35">

               <speaker>PREDSEDNIK FRANC JAZBEC:</speaker>

               <p>Hvala lepa. Kot zadnji prijavljeni ima besedo gospod Marjan Drofenik.</p>
            </sp>
            <sp xml:id="SDT4-OZLSIRR-Redna-015-2008-02-13.sp36">

               <speaker>MARJAN DROFENIK:</speaker>

               <p>Lep pozdrav, predsedujoči. Resnično se nisem imel namena oglašati, vendar ker nekako
               vidim, da pri relativno nepomembni točki smo prišli pravzaprav na vsebinsko
               obravnavanje zopet pokrajinske zakonodaje. In ...<stage>/Nerazumljivo./</stage> tudi eno mogoče
               svojo misel k temu, da ne bi dobil očitek, da samo sedim na seji.</p>
               <p>Rekel bi, da sem prepričan, da je bila, če bi tako rekel,  predlagana zakonodaja pripravljena v okviru, jaz bi se
               takole izrazil, navideznega možnega kompromisa. Če štejemo vse tisto, ko se je začelo
               od sprejemanja ustavnih sprememb in tega se je nekako živelo v prepričanju. In tudi,
               ko se delamo pametne o številu pokrajin, ali je to 14, ali je to 9 ali je to 6, ali
               katerokoli, pravzaprav vsaka poslanska skupina je imela pri tem številu kaj svojega v
               mislih in zato sem tudi uporabil prejšnji tisti izraz, tako da sedaj samo kritizirati
               in se delati pametnega mislim, da ni, celo bi uporabil izraz, najbolj higienično, ker
               se je na koncu pokazalo, da je šlo za čisto politično preračunljivost in za tiste
               stranke, ki so pač in to je legitimno, usmerjene močno centralistično. To je pač
               realno stanje in takšno stanje po mojem mnenju je potrebno tudi akceptirati in se nad
               njim sicer zamisliti, vendar tako je.</p>
               <p>Kar pa se same opredelitve do referenduma tiče bi pa rekel to, da sem pač pristaš
               tistih, ko se mi zdi, da je dvotretjinska večina v parlamentu pač tista varovalka, ki
               daje dovolj širok konsenz in se mi za take skrivati se za najširšo, v narekovajih,
               demokratičnost, ki je sicer izražena z referendumom, po moje neodgovorno za nas, ki
               sedimo v Državnem zboru. Hvala lepa.</p>
            </sp>
            <sp xml:id="SDT4-OZLSIRR-Redna-015-2008-02-13.sp37">

               <speaker>PREDSEDNIK FRANC JAZBEC:</speaker>

               <p>Hvala lepa. Želi še kdo besedo o predlaganem sklepu? V kolikor ne, zaključujem
               razpravo in prehajamo na odločanje o sklepu. Dovolite, da ga še enkrat preberem:</p>
               <p>Odbor ugotavlja, da je s končanjem zakonodajnega postopka predloga zakona o
               ustanovitvi pokrajin, EPA 1757, v Državnem zboru končan tudi zakonodajni postopek
               predloga za razpis posvetovalnega referenduma o razdelitvi Republike Slovenije na
               pokrajine, EPA 1840, ker se predmet posvetovalnega referenduma neposredno in izrecno
               nanaša na predlog zakona glede katerega je Državni zbor končal zakonodajni postopek.</p>
               <p>Dajem ta predlog na glasovanje.</p>
               <p>Kdo podpira ta predlog? <stage>(10 članov.)</stage></p>
               <p>Soglasno, več nas ni v dvorani.</p>
               <p>S tem zaključujem, to točko dnevnega reda.</p>
               <p>Prehajamo na <title>2. TOČKO DNEVNEGA REDA - PETICIJO DRŽAVLJANSKE POBUDE SLOVENSKA
                  ISTRA ZA POSPEŠITEV POSTOPKA SPREMEMBE ZAKONA O USTANOVITVI OBČIN TER O DOLOČITVI
                  NJIHOVIH OBMOČIJ.</title> K tej točki ste prejeli gradivo, dopis Komisije za peticije
               ter za človekove pravice in enake možnosti z dne 12.11.2007, dopis Državljanske
               pobude Slovenska Istra z dne 17.1.2008 in mnenje Komisije Državnega sveta Republike
               Slovenije za lokalno samoupravo in regionalni razvoj z dne 11.2.2008. K tej točki so
               bili vabljeni: dr. Danijel Starman v imenu predlagatelja Državljanske pobude
               Slovenska Istra, dr. Ivan Žagar minister brez listnice, mag. Marko Starman, državni
               sekretar v službi Vlade Republike Slovenije za lokalno samoupravo, Zakonodajno-pravna
               služba, Milan Ozimič, Državni svet Republike Slovenije - vodja interesne skupine
               lokalnih interesov, Komisija Državnega sveta Republike Slovenije za lokalno
               samoupravo in regionalni razvoj, Skupnost občin Slovenije in Združenje občin
               Slovenije. Besedo dajem dr. Danijelu Starmanu v imenu predlagatelja.</p>
            </sp>
            <sp xml:id="SDT4-OZLSIRR-Redna-015-2008-02-13.sp38">

               <speaker>DR. DANIJEL STARMAN:</speaker>

               <p>Gospod predsednik, spoštovane poslanke in poslanci! Dragi gostje! Prinašam lep
               pozdrav iz slovenske Istre, sonce je tako kot v Ljubljani, morda še malo lepše  in želim, da bi danes ob tej točki
               dnevnega reda naredili korak naprej v smeri prizadevanj Državljanske pobude Slovenske
               Istre od leta 1994 za oblikovanje ustavnega območja in volje ljudi na območju Kopra.
               Dovolite nekaj statističnih podatkov na podlagi katerih je Ustavno sodišče leta 1998
               odločilo, da je sedanja mestna občina Koper v očitnem nasprotju s kriteriji Ustave.
               Občina Koper meri 311 kvadratnih kilometrov, ima 47 550 prebivalcev, 105 naselij, 23
               krajevnih skupnosti, samo mesto ima nekaj več kot 33 000 prebivalcev in podeželje
               nekaj več kot 14 000 prebivalcev. Sedanja struktura 33-članskega občinskega sveta,
               mestnega sveta, ki šteje 33 ljudi je 22 svetnikov iz samega mesta Koper, 11 izven
               mestna, od tega 4 iz Ankarana. Zakaj ti podatki? Očitno je, da lokalna samouprava ob
               taki organiziranosti ne predstavlja, kot je bilo danes rečeno v zvezi s pokrajinami
               razvojnega impulza. Do sedaj je bilo nekaj poskusov, da bi odločbo Ustavnega sodišča
               uskladili. Ustavno sodišče je namreč odločilo, da mora Državni zbor v roku enega leta
               o uveljavitvi, torej do 17.9.1999 spremeniti in dopolniti zakon o ustanovitvi občin
               in določitvi njihovih območjih tako, da na območju sedanje mestne občine ustanovi
               občine v skladu z Ustavo. In tretja točka, organu mestne občine Koper se je podaljšal
               mandat do nastopa mandata novih organov, novih občin. Kjer tega ni bilo je Državni
               zbor leta 1999 sprejel posebni zakon o rednih volitvah v Kopru, da je omogočil sploh
               legitimno oblast in izvolitev župana in mestnega sveta. Vendar je bistven v tem
               zakonu iz 2.7.1999 3. člen. Glede na določbo 4. člena Zakona o postopku za
               ustanovitev občin se pri uresničevanju odločbe Ustavnega sodišča z dne 17.9.1998, o
               tistih sem prej govoril, postopek ali postopki z ustanovitvijo novih občin na območju
               mestne občine Koper, lahko izvedejo tudi večkrat. Tukaj ni vezano na tisto obdobje...
               Problem mestne občine Koper oziroma njenega območja in prebivalcev ni od leta 1998,
               ampak 1994, to je bil prvi referendum, ko je bila neverjetno velika impulzivnost
               prebivalstva v Dekanih, drugih krajih, v Ankaranu, da bi ustanovili svojo občino,
               vendar je bila grobo zatrta ta volja. Pozneje je bil še en poskus Vlade, da bi
               naredili tri občine, vendar je bil ta predlog tako neživljenjski, tako umeten, da je
               bilo vsakemu v osnovni šoli jasno, da ne more uspeti, ker ni izhajal niti po
               zgodovinskih, niti gospodarskih, niti po drugih kriterijih. Prebivalstvo je bilo
               pomešano v tri konglomerate, ki nimajo nobene skupnosti.</p>
               <p>Zato poglejte, trikrat je bila zadeva že na Ustavnem sodišču, od 3.4.2006 je četrta
               pobuda na Ustavnem sodišču, da razveljavi ustanovitev mestne občine Koper, ker v
               desetih letih ni prišlo do uskladitve na podlagi ugotovitvene odločbe Ustavnega
               sodišča. In, ker nismo uspeli na Ustavnem sodišču dobiti absolutno prednost v
               reševanju in ker je bila v postopku pokrajinska zakonodaja, ki je za nas ena od
               pomembnih točk pri organiziranju lokalne samouprave, smo odločili, da bi vzporedno z
               oblikovanjem pokrajine oblikovali tudi ustavno skladno občino Koper. Zakaj? Mi
               trdimo, da če je nek subjekt javnega prava neustaven, so tudi njegovi organi in
               njegovi akti neustavni po principu gnilega drevesa, suha. In to drevo ne more imeti
               zdravih plodov. Legitimnost vseh odločitev je sporna. Zato poglejte, hvala lepa vam,
               da ste dali na dnevni red predlog za pospešitev postopka spremembe. Jaz bi vam na
               srce položil neko bolj ambiciozno željo in ambiciozno upanje, da bi se začel postopek
               za ustanovitev ustavno skladne občine. Zdaj pa gremo ...<stage>/Nerazumljivo./</stage>... Kaj je
               ovira  do sedaj tistih, ki so
               proti oblikovanju ustavno skladnih občin. Pravijo, na referendumu so ljudje rekli,
               nismo za razbitje občine Koper, volja ljudi je tukaj. Kaj je bilo na referendumu v
               Ankaranu 2006, bo povedal moj prijatelj, član naše državljanske pobude, ki je napisal
               posebno knjižico moja občina, ki je v okviru zaokrožene skupnosti v Ankaranu izjemno
               veliko naredil on in njegovi kolegi, gospod Strmšnik, je prinesel s seboj tudi
               material, ne bo vam razložil vsega, ker bi trajalo dalj kot ste govorili o prvi točki
               dnevnega reda, vendar lepo vas prosim, poslušajte tudi njega, da vam bo konkretno
               povedal, ali je lahko volja ljudi nelegitimna, če je pripravljena predhodna podlaga
               nepravilna. Če ljudem ne daš pravih informacij, če ljudem groziš, da bodo izgubili
               službo, če bodo ustanovili občine, če ljudem groziš, da ne bodo več imeli srednje
               šole v Kopru, Dekančanom konkretno ali je to demokratično, jaz se sprašujem - in
               mislim, da ni.</p>
               <p>In na koncu lokalna samouprava je v naši Ustavi v 9. členu pravica. In to kolektivna
               in individualna pravica. Vsak od nas ima pravico do lokalne samouprave. Mislim, da
               vsi tisti prebivalci na podeželju, ki že desetletja nimajo svojega svetnika v mestni
               občini Koper ne morejo v minimalni, razen volitve ne morejo izvrševati svoje pravice.
               In celotno podeželje brez svetnikov. Zato si dovolim dati v razmislek sledeči
               predlog. V bistvu bi tudi sramoto odpravili, 10 let najstarejša, neizvršena odločba
               Ustavnega sodišča ni v ponos temu Državnemu zboru in poglejte, v poročilu za leto
               1995 je predsednik takratnega Ustavnega sodišča, takratni predsednik napisal,
               opozoril. Ni pravne države, dokler se odločbe Ustavnega sodišča ne izvršujejo.
               Poglejte, jaz kot eden od nosilcev te naše naloge v državljanski pobudi, ki to delamo
               iz čistega intuziazma in želimo lokalno samoupravo dvigniti na nek nivo, da bo
               vsakomur dostopna in vsakomur sugerira<stage>(?)</stage>. Mislim, da bi bilo prav, da se začne
               postopek, da se ta zadeva uskladi. Pred nami so državnozborske volitve, takrat bi
               lahko bili referendumi in še kaj drugega bi se dalo združiti, da bi končno na območju
               velike, lahko bi rekli že mini pokrajine Kopra nesorazmerne z drugimi občinami tega
               teritorija. Zaradi tega je tudi oblast primerna, močna, včasih premočna, da bi
               oblikovali ustavnost skladne občine. Eno, dve ali tri, to bi odvisno bilo od analize,
               ki bi jo naredila izvršna oblast in bi nadziral ta vaš odbor, kaj je važno tukaj, da
               se zadeva ne prepusti samo v roke lokalnih interesov. Mi vemo, kaj pomeni močan
               župan, mi vemo, kaj pomeni od
               triintridesetih - enaindvajset iz ene opcije in to Koper je naš, to marsikaj pove,
               čutimo vsak dan to in tukaj se lokalna samouprava ne razvija normalno. Zato je poleg
               načelnega odnosa do vladavine prava, načelnega odnosa do vprašanja kaj je s Koprom
               ali je nam res čisto vseeno kaj se dol dogaja, veliko odgovornost vas gospe in
               gospodje poslanci, da končno zagrizete v to jabolko in prepričan sem, da boste tudi s
               pomočjo civilne družbe lahko dobili resnično podobo duha tam dol. Več o tem bo
               povedal gospod Strmšnik, jaz bi prosil, če mu daste besedo. Hvala lepa.</p>
            </sp>
            <sp xml:id="SDT4-OZLSIRR-Redna-015-2008-02-13.sp39">

               <speaker>PREDSEDNIK FRANC JAZBEC:</speaker>

               <p>Hvala lepa. Želi besedo predstavnik Vlade? Državni sekretar izvolite.</p>
            </sp>
            <sp xml:id="SDT4-OZLSIRR-Redna-015-2008-02-13.sp40">

               <speaker>GOSPOD MAG. MARKO STARMAN:</speaker>

               <p>Najlepša hvala za besedo.</p>
               <p>Vlada je z večkratnimi poskusi predlagala uresničitev odločbe ustavnega sodišča, ki
               pa v končni fazi je odvisna od sprejema v Državnem zboru in vprašanje, ki je bilo
               prav glede tega večkrat posebej izpostavljeno je vprašanje referendumske volje
               oziroma volje potencialno novih lokalnih skupnosti na območju sedanje občine Koper in
               glede na referendumske izide leta 1994, 1998 pa 1999 pa tudi 2006 iz rezultatov teh
               referendumov je izhajalo in Državni zbor je, ko je prišlo na dnevni red odločanje o
               tem, se je sklicujoč na referendumsko voljo tudi odločil, da ne poseže v spremembo
               območja občine Koper.</p>
               <p>Tako da s strani Vlade lahko samo to povem, da Vlada predlaga na podlagi pobud, da
               izpelje svoj del obveznosti in da končno vprašanje razdelitve in nastanka lokalne
               skupnosti je pa stvar tako ljudi, ki živijo na posameznem območju kot seveda v končni
               fazi zakonodajalcev. Hvala.</p>
            
            </sp>
            <sp xml:id="SDT4-OZLSIRR-Redna-015-2008-02-13.sp41">

               <speaker>PREDSEDNIK FRANC JAZBEC:</speaker>

               <p>Hvala lepa. Želi besedo predstavnica Zakonodajno-pravne službe? Ne želi.</p>
               <p>Spoštovani, predlagal bom dva sklepa o katerih bom odprl razpravo.</p>
               <p>Prvi sklep bi bil: odbor se je seznanil s pobudo Državljanske pobude Slovenska Istra
               iz Kopra za pospešitev postopka spremembe zakona o ustanovitvi občin ter določitvi
               njihovih območij ter s tem izvršitve odločbe Ustavnega sodišča. To bi bil prvi
               sklep.</p>
               <p>Drugi sklep bi bil pa takšen: Glede na to, da je Državljanska pobuda Slovenska Istra
               iz Kopra po Danijelu Starmanu in drugih aprila 2006 na Ustavnem sodišču ponovno
               vložila pobudo za začetek postopka za oceno ustavnosti 3. člena zakona o ustanovitvi
               občin ter o določitvi njihovih območij, odbor meni, da je treba počakati na odločitev
               Ustavnega sodišča. To bi bili sklepi, ki bodo zdaj v razpravi predstavnikom
               predlagatelja pa zbodle so me namreč tiste besede, ni pravne države dokler se ne
               izvršujejo odločbe Ustavnega sodišča. Seveda z  dopolnilom ni pravne države, če se ne upošteva
               referendumska volja ljudi in te dve stvari sta v Mestni občini Koper v izrazitem
               nasprotju ena z drugo in zaradi tega jaz mislim, da tudi prva stvar ni izvršena že
               toliko let. Odpiram razpravo. ...<stage>/Medsebojno pogovarjanje/</stage>... Poglejte, tudi gospod
               Strmšnik se lahko prijavi k besedi, res pa je, da nima smisla razpravljati zdaj o
               zgodovini o vsem tem, v razpravi so ti sklepi, ki sem jih predlagal tako da gospod
               Strmšnik, če želite besedo izvolite, prijavite se, na zeleni gumb pritisnite in lahko
               začnete. Izvolite.</p>
            </sp>
            <sp xml:id="SDT4-OZLSIRR-Redna-015-2008-02-13.sp42">

               <speaker>GREGOR STRMŠNIK:</speaker>

               <p>Spoštovani predsedujoči, spoštovani člani odbora, lep pozdrav. Moje imej je Gregor
               Strmšnik, prihajam iz Ankarana, sem krajan, živim na Bevkovi 45. V Ankaran sem prišel
               leta 1981 star 15 let, danes je leto 2008, imam 42 let in v teh 27 letih opazujem
               zgolj to kako je moj kraj Ankaran propadel, kako nazaduje in kar se odraža v
               zastareli in zanemarjeni javni infrastrukturi, razpadle mreže javnega potniškega
               prometa tako pomorskega kot cestnega, uničenih športnih objektih, zanemarjeni
               turističnem objektu Adria Ankaran, če ga poznate, desetletja najlepši kamp na obali
               Jadrana, gre za uničeno obalo. Dvajset let smo urejali pokopališče, petindvajset let
               smo čakali na šolo, v vrtcu kjer so moji otroci končali še danes ni centralnega
               ogrevanja, klimo smo starši kupili sami.</p>
               <p>Ankarančani tudi v preteklosti nismo nikoli mogli odločati o smereh razvoja našega
               kraja kajti lokalna samouprava ni bila učinkovita. Jaz bi na tem mestu rad opozoril,
               da smo lokalne interese uspeli uresničevati zgolj preko organiziranja v društvih in
               sicer leta 1982, ko je v Luki Koper nastajal terminal za razsuti tovor, torej premog
               in kjer so kasneje v devetdesetih dokazali, da je bil referendum umorjen. Leta 1991
               projekt Smelta, gre za prvi terminal LPG plina na Debelim Rtiču kjer bi Rdeči križ
               Slovenije Mladinsko okrevališče preselil v Fieso in smo preko Društva za zaščito in
               razvoj Debelega Rtiča projekt zaustavili. Leta 1995, ko je Mestna občina Koper
               pripravila ureditev in načrt za Debeli Rtič, kjer je šlo za načrt pozidave s hoteli
               in restavracijami in smo preko mladinskega Društva Jojo klub Ankaran zaustavili in
               preprečili takšen ureditveni načrt ker s samimi organi oblikovanja ureditvenih
               načrtov iz Ankarana nismo mogli vplivati na Mestno občino Koper. Rad bi opozoril, da
               problematika ne sega v obdobje sedanje vodstvene strukture v občini Koper,
               navsezadnje je predhodni župan iz Ankarana, moj sosed pa je v njegovem obdobju
               Ankaran ravno tako samo nazadoval.</p>
               <p>V zadnjem obdobju od leta 2000 naprej opozarjamo, da se intenzivirajo gradbeni
               posegi, poznate problematiko okoli tretjega pomola, načrtovanih rezervoarjih za
               ...<stage>/nerazumljivo/</stage>... in letalsko gorivo na čelu drugega pomola brez dovoljenje
               parkirišč za vozila na obali, ker so črna gradnja in danes stojijo in se uporabljajo.
               Mosta preko ustja reke Rižane, ki je kot črna gradnja bil porušen pa je danes s
               tamponskim mostom omogočena dostopnost in se to črno parkirišče uporablja. Gre za
               pozidavo stavbnih objektov na obali, Gradis 2 na neposredno v zelem pasu in pa na
               ekološki vidik pri tovornih dejavnosti oziroma sprejemljivosti pri tovornih
               dejavnosti iz ekološko spornih vidikov; torej premoga, plina, goriva, kemikalij,
               spomnite se izlitja kemikalij v morje, nevarnih tvorov in na vse to lokalna skupnost
               Ankaran ne more vplivati torej ne na spremembe namembnosti zemljišč ne na odločanje o
               tem kaj je sprejemljivo in kaj ni sprejemljivo v takšni gospodarski dejavnosti.</p>
               <p>Poseben problem  predstavlja
               državni lokacijski načrt za pristanišče Koper kjer po naši presoji gre za tripartitni
               odnos, torej pravilno bi bilo, da se izpostavi tripartitni odnos med državo,
               gospodarskim subjektom in pa lokalno skupnostjo, sprašujemo pa se ali je ta lokalna
               skupnost Koper ali Ankaran, če se državni lokacijski načrt nanaša na našo stran
               zaliva in je neposredno na naši krajevni skupnosti.</p>
               <p>Opozarjamo na veliko napak v samih postopkih javnega natečaja in pripravi državnega
               lokacijskega načrta in pa za načrtno izključevanje lokalne skupnosti v tem postopku
               kjer je položaj države v dveh vlogah, na eni strani regulatorja na drugi strani pa
               lastnika tega gospodarskega subjekta, Luke Koper in bojimo se, da naj bi država sovjo
               funkcijo regulatorja zlorabljala za to, da bi uveljavila svoj gospodarski interes
               torej, da se nas krajane, ki živimo v kontaktnem območju Luke Koper v ta
               državni-lokacijski načrt ne vključuje.</p>
               <p>V sami skupini oziroma civilni iniciativi imamo izključno legalističen pristop.
               Prinesel sem vam pokazati deset primerov kjer zbiramo načrtno dokumentacijo in na
               kateri se izvajajo pravni preizkusi in katere bomo morali v nadaljevanju postopka
               preverjati, nanašajo se na lokalno samoupravo, na kakovost bivanja, prebivalnega
               okolja, na razvojne perspektive Luke Koper, gre za državni lokacijski načrt okoli
               Luke Koper, področje Svete Katarine kjer se signifikantno, da nas je država v
               septembru leta 2006 pozvala, da javimo naša dva predstavnika v komisijo, mi smo to
               prontno naredili v naslednjem tednu in od oktobra 2006 z posredovanimi podatki za
               osebo za tekočo obveščanje ter osebe za člane tečajne komisije z Ministrstva za
               okolje in prostor nismo dobili niti odgovora. Torej naša soudeležba pri pripravi
               državnega-lokacijskega načrta se je končala pred letom in pol.</p>
               <p>Gre za problematiko lastninskega preoblikovanja Luke Koper, neustavnosti Mestne
               občine Koper, neustavnosti odlokov o Mestni občini Koper pa tudi strategije razvoja
               Republike Slovenije. Izjemno žalostno je, če lahko na tem mestu povem, da v samem
               aktu strategija prostorskega razvoja Slovenije pa posodabljanje javnega pomorskega
               potniškega prometa, citiram, je treba v Kopru, Izoli, Piranu in Portorožu razvijati
               in posodobiti sedanja pristanišča namenjena domačemu in mednarodnemu potniškemu
               pomorskemu prometu, kot da se slovensko morje konča v Kopru, kot da ni Ankarana,
               Valdoltre, Debelega Rtiča, Lazareta in mednarodne meje. Torej snovalci, gre za nov
               dokument iz leta 2005. Snovalci prostorske ureditve in razvoja Republike Slovenije ne
               vidijo severnega dela koprskega zaliva oziroma naše krajevne skupnosti Ankaran
               oziroma našega prostora. Ustavna presoja zakona o ustavnosti občin ter določitvi
               njihovih območij je ena izmed tem katera je danes izpostavljena, rad bi povedal da
               smo vložili še kar nekaj ustavnih presoj, samih odlokov Mestne občine Koper, spomnil
               bi na problematiko meje krajevnih skupnosti, kjer je Mestna občina Koper zaradi
               referenduma o ustanovitvi občine Ankaran-Hrvatini z odlokom samovoljno spremenila
               meje krajevnih skupnosti znotraj mestne občine Koper, tako da je Ankaranu odščipnila
               polovico krajevne skupnosti v korist krajevne skupnosti Koper-center in s tem mejaše
               izločila iz referendumskega območja, niso mogli niti glasovati, vendar so to lastniki
               nepremičnin neposredno za Luko Koper in imena Morgan in Piščanc<stage>(?)</stage> se na ustavnem
               sodišču potegujejo za pravico razveljavitev odloka, da se vrnejo v krajevno skupnost
               Ankaran. Problematika postopka odločanja v lastni občini Ankaran-Hrvatini iz januarja
               2006 je bila deležna velikih težav, z načrtnim preprečevanjem možnosti verodostojnega
               izražanja referendumske volje v teh dveh krajevnih skupnostih, kar se je izražalo z
               večmesečnim vzpostavljanjem razdora med prebivalci Ankarana in Hrvatinov, gre za dve
               naselji, kjer smo v mladosti se sami...</p>
            </sp>
            <sp xml:id="SDT4-OZLSIRR-Redna-015-2008-02-13.sp43">

               <speaker>PREDSEDNIK FRANC JAZBEC:</speaker>

               <p>Jaz se opravičujem, gospod Strmšnik, poglejte  zgodovino in vse kar nam želite sedajle tukaj na Odboru za
               lokalno samoupravo razlagati to ni stvar tega odbora. Mi ugotavljamo samo, da je na
               eni strani obstoja referendum, ki onemogoča razdelitev koprske občine, na drugi
               strani obstoja ustavna odločba in na podlagi tega sem predlagal dva sklepa. Zgodovino
               in to kar imate vi pred seboj pa mi lahko sedajle poslušamo dve uri in vam na to
               popolnoma nič vsebinsko ne moremo vplivati. Jaz bi lepo prosil, če imate v zvezi z
               ustavno odločbo in z referendumi kakšno dopolnilo, tega bomo z veseljem prisluhnili,
               drugače pa to zgodovino kaj vse se narobe dela v občini Koper pa, lepo prosim, ne
               obremenjevati odbora s to vsebino.</p>
               <p>Izvolite, gospa Pečanova.</p>
            </sp>
            <sp xml:id="SDT4-OZLSIRR-Redna-015-2008-02-13.sp44">

               <speaker>BREDA PEČAN:</speaker>

               <p>Zelo na kratko, gospod predsednik. Jaz bi vas prosila, če pustite gospodu Strmšniku,
               da pove vse kar je imel namen povedati. Povedal je, da ne bo vsega povedal, kar bi
               lahko sicer. Ker to kar on sedaj pripoveduje, pripoveduje v bistvu okoliščine zaradi
               katerih so se tudi referendumi odvijali tako kot so se odvijali. Jaz bi prosila, da
               mu dovolite, da pove do konca. To je proceduralni predlog.</p>
            </sp>
            <sp xml:id="SDT4-OZLSIRR-Redna-015-2008-02-13.sp45">

               <speaker>PREDSEDNIK FRANC JAZBEC:</speaker>

               <p>Hvala lepa. Poglejte, gospod Strmšnik vi boste nadaljeval, vendar vas jaz prosim, da
               to zožite. Izvolite.</p>
            </sp>
            <sp xml:id="SDT4-OZLSIRR-Redna-015-2008-02-13.sp46">

               <speaker>GREGOR STRMŠNIK:</speaker>

               <p>Najlepša hvala. Bom osredotočil dejansko samo na to, da v zadnjem poizkusu izražene
               referendumske volje je šlo za res hude pritiske na krajane Ankarana in Hrvatinov na
               sramotenje enih in drugih krajanov, predvsem tam, kjer je bila želja, da bi se v
               Ankaranu nekako odcepili. Šlo je tudi za fizično nasilje. V Ankaranu je šlo za
               neresnične namere občinske politike, kjer so nam obljubljali kako bo kontaktno
               območje med Luko Koper in Ankaranom rešeno z velikim športno rekreacijskim centrom,
               od katerega danes ni ničesar več. Vsekakor so vsi dogodki bili namenjeni zgolj
               diskvalifikaciji pobudnikom, ki so stali za idejnim predlogom samostojne nove občine
               in da je to bilo uporabljeno v lastne politične namene akterjem, ki so zagovorniki
               celovite.</p>
               <p>Preskočil bom in bom strnil z naslednjim. Rad bi opozoril, da se na člane Sveta
               krajevne skupnosti v Ankaranu stopnjujejo pritiski s strani Mestne občine Koper, da
               lokalna samouprava nikakor ne more funkcionirati. Naj bi soglašali s prodajo
               zemljišč, ki se vsakodnevno odvijajo na škodo Krajevne skupnosti Ankaran, soglašali s
               spremembo namembnosti teh zemljišč, čeprav nismo v postopku, ampak bilo bi
               verodostojnemu mestnemu svetu prikazovati, da krajevna skupnost s tem soglaša, naj bi
               soglašali z izgradnjo tretjega pomola. Opozarjam, da je Ankaran kaznovan.
               Pokopališče, ki smo ga pred 20 leti naredili sedaj zaradi Mestne občine Koper že tri
               leta ne smemo uporabljati, pa je zaključeno, končano in pokopavamo lastne krajane
               izven krajevne skupnosti. Zavajajo Ankarančane s tem bodočim razvojem, ukinili so
               celo krajevno glasilo. Imam verodostojne podatke po naročilu s fizičnem obračunavanju
               aktivistov oziroma pobudnikov civilnih iniciativ v reševanju lokalne samouprave v
               bodoče.</p>
               <p>Moj zaključni nagovor bi bil, spoštovani odbor, gre za iskreno prošnjo, da odbor
               stori vse, kar lahko, da se
               pospeši urejanje in dokončno uredi problematika lokalne samouprave v neustavni mestni
               občini Koper ter da se omogoči krajanom in krajankam Ankarana, da se v miru in pa
               seveda po lastni volji in verodostojno izrazijo v kakšni občini bi želeli živeti
               oziroma da se jim omogoči ustanovitev lastne občine Ankaran-Hrvatini. Spoštovani
               odbor, spoštovani predsednik odbora, iskrena hvala ker ste mi omogočili današnji
               nastop.</p>
            </sp>
            <sp xml:id="SDT4-OZLSIRR-Redna-015-2008-02-13.sp47">

               <speaker>PREDSEDNIK FRANC JAZBEC:</speaker>

               <p>Hvala lepa. Želi še kdo razpravljati? Gospod Mikolič izvolite.</p>
            </sp>
            <sp xml:id="SDT4-OZLSIRR-Redna-015-2008-02-13.sp48">

               <speaker>MARTIN MIKOLIČ:</speaker>

               <p>Hvala. Jaz sicer ne bom razpravljal, ampak bi imel eno vprašanje za predstavnika
               Vlade. Glede na prvi predlagani sklep, ali to potem pomeni, da bi Ministrstvo za
               lokalno samoupravo pripravilo predlog spremembe zakona o lokalni samoupravi in na
               osnovi odločbe Ustavnega sodišča odvzelo Mestni občini Koper status mestne občine. To
               sprašujem, ker moram povedati najbolj v detajle ne poznam. Ampak mislim pa, da je
               bistvo problema v tem, da ima Mestna občina Koper status mestne občine. Vemo pa,
               glede na zakonodajo, kaj pomeni mestna občina v geografskem pomenu, katera področja,
               ali območja lahko zajema, katera pa ne more zajemati. Se pravi te primestne dele, ali
               pa bi rekel ... No. Primestne dele in s tem ko zajema te dele zraven, si ne more
               potem pridobiti status mestne občine. Jaz bi lepo prosil, če mi lahko državni
               sekretar, ali pa predsednik, če veste vi, obrazloži to zadevo. Hvala.</p>
            </sp>
            <sp xml:id="SDT4-OZLSIRR-Redna-015-2008-02-13.sp49">

               <speaker>PREDSEDNIK FRANC JAZBEC:</speaker>

               <p>Hvala lepa. K besedi je prijavljena gospa Pečanova.</p>
            </sp>
            <sp xml:id="SDT4-OZLSIRR-Redna-015-2008-02-13.sp50">

               <speaker>BREDA PEČAN:</speaker>

               <p>Jaz bi najprej opozorila kolege poslance, da je v gradivu priložena odločba
               Ustavnega sodišča in je v enajsti točki zapisano tudi zakon o postopku za ustanovitev
               občin. Omogoča ustanovitev občine ne glede na izid referenduma. Ta zakon v 26. členu
               sicer določa, da se z zakonom lahko ustanovi občina oziroma spremenijo območja občin,
               če se je za to na ustreznih referendumskih območjih izrekla večina volivcev, ki so
               glasovali. Vendar dopušča tudi izjemo. Ne glede na navedeno določbo, se z zakonom
               lahko ustanovi občina oziroma spremenijo območja občin, če Državni zbor oceni, da je
               potrebno območje občin uskladiti s pogoji, ki jih določata Ustava in zakon. Treba je
               pač zakon in sodbe Ustavnega sodišča brati v celoti. To je prvo kar bi povedala.</p>
               <p>Drugo bi povedala to, da - potem bom pa še svoj komentar povedala zraven - bi
               povedala še to, da če bi Mestna občina Koper, pač Državni zbor s spremembo zakona o
               ustanovitvi občin in določitvi njihovih območij razdelil na več občin, ki bi morale
               seveda biti določene, njihovo območje po izrazito strokovnih, kvalitetnih strokovnih
               merilih, upoštevaje vse različne faktorje, ki jih je pri tem treba upoštevati, Mestna
               občina Koper ne bi izgubila svojega statusa mestne občine. Zaradi tega ker bi še
               vedno presegala minimalno število prebivalcev, ki je potrebno za mestno občino. Še
               zmeraj bi imela sedež univerze, še zmeraj bi imela vse ostalo, kar pač sodi v območje
               mestne občine in bi glede na nekatere mestne občine, ki jih imamo v Sloveniji, ki ne
               izpolnjujejo kriterijev za občine, najmanj dve sta taki pa verjetno bi se še kakšna
               našla, ki smo jim podelili status mestne občine, bi še zmeraj presegala te občine.
               Tako, mimogrede. Tako po številu prebivalcev, kot še po čem drugem. Se pravi, gledano
               s stališča legalitete, ne samo legitimitete, ampak tudi zakonitosti, ne samo pravice
               do nekega  statusa, stanja,
               mislim da ne bi bilo sploh nobenih težav. Zdaj pa še moj komentar k temu. Moram vam
               povedati kolegi, da ko, če bi šli gledati magnetograme iz leta 1992 do 1996, ko sem
               bila še poslanka v Državnem zboru, bi lahko videli da sem jaz takrat izrecno
               nasprotovala temu, da bi se Mestna občina Koper delila. Pa ne samo zaradi tega ker se
               mi je zdelo to neracionalno narediti. Tudi v primerjavi z mnogimi drugimi velikimi
               občinami v Sloveniji, je Mestna občina Koper v tistem času zelo intenzivno in
               enakomerno skrbela za razvoj podeželja. Tako da prebivalci v dokaj oddaljenih vaseh
               niso čutili, da bi bili zapostavljeni, naprem centru. V tem času se je marsikaj
               spremenilo. Od tega da je vodstvo občine bilo v vmesnem času precej inertno, bi lahko
               človek rekel, premalo aktivno, da bi se ukvarjalo s problemi, reševanjem problemov,
               ki bi povezali te prebivalce z osrednjim delom občine pa do tega, da je prišlo sedaj
               do, lahko rečem hudih zlorab celo. Namreč to kar je gospod Strmšnik prej
               pripovedoval, da občinski svet sprejema odločitve, ki so izrazito v škodo prebivalcev
               tistih delov Mestne občine Koper, ki predstavljajo pravzaprav po svoji strukturi že
               neko mestno prebivalstvo, ali pa bom rekla precej močen kraj. In da jim gre mestna
               občin oziroma občinski svet prodajati zemljišča, ki so bila namenjena za pokopališče,
               zemljišče ki je bilo namenjeno za otroško igrišče, z novimi igrali na njem, da
               prodaja nogometno igrišče v teh krajevnih skupnostih, ker zdaj gre za dve, jaz mislim
               da to dejansko gre preko vsake mere pravičnosti, samoupravnih pravic lokalnega
               prebivalstva in še česa drugega. Zaradi tega moram reči, da je moj razmislek v zvezi
               s tem se spremenil.</p>
               <p>In zdaj še za zaključek. Pobuda te iniciative, Slovenska Istra ne gre v smer, da bi
               pospeševali oziroma da bi spodbujali ta Državni zbor in ta odbor v smeri, da bi
               Ustavno sodišče pospešilo svoj postopek. Konec koncev je Ustavno sodišče že odločilo
               o tem vprašanju in ne razumem zakaj bi moralo še enkrat. Naša naloga bi morala biti,
               da bi pozvali Vlado Republike Slovenije, da pripravi take spremembe zakona o
               ustanovitvi občin in določitvi njihovih območij, da bo usklajen z odločbo Ustavnega
               sodišča iz leta 1998. Druge poti ne vidim. In ali se bom jaz osebno, zdaj kot
               poslanka strinjala s takim predlogom ali ne, je  irelevantno. Jaz mislim da je treba, tako kot je
               gospod Starman rekel, najstarejšo, neizvedeno odločbo Ustavnega sodišča prej ali slej
               izvršiti. In jaz mislim da tudi v Državnem zboru ne bo velike težave, da bi sprejeli
               odločitev, ki bo skladna z odločbo Ustavnega sodišča iz leta 1998. Zdaj je
               desetletnica tega. Mislim da celo po datumu bomo kmalu pri deseti obletnici in potem
               bo lahko tudi, če bi to letos naredili, bi lahko tudi v mestni občini Koper se
               temeljito pripravili do leta 2010, ko bi bile lokalne volitve, da bi tudi
               organizacijsko vse zadeve tako uredili, da bi novonastale občine ob materi, pod
               narekovajem, mestni občini Koper, ki bo seveda ostala mestna, lahko se pripravili na
               delitev premoženja na vse ostalo kar pač sledi temu. Toliko iz moje strani. Tako da
               rada bi vas posebej opozorila na to, da ne bi rekli, da se kot veter obračam. Da sem
               nekoč govorila eno, zdaj govorim drugo. V teh štirinajstih letih, od leta 1994 se je
               zelo veliko stvari bistveno spremenilo in mislim da te okoliščine lahko tudi vplivajo
               na spremembo stališča posameznika o neki stvari. Hvala.</p>
            </sp>
            <sp xml:id="SDT4-OZLSIRR-Redna-015-2008-02-13.sp51">

               <speaker>PREDSEDNIK FRANC JAZBEC:</speaker>

               <p>Hvala lepa gospa Pečanova, samo jaz vas zdaj moram spomniti še na nekatera druga
               dejstva. Ustavna odločba iz leta 1998 je po takrat veljavnem zakonu o ustanovitvi
               občin in določitvi njihovih območij, vendar je zakon v letu 2005 bil spremenjen in se
               občine ustanavljajo po 14. členu zakona o lokalni samoupravi, ki pa izrazito
               predvideva izid referendumske volje prebivalcev na tem področju. To se pravi, vse
               tisto kar ste hotela zdaj povedati, je bilo možno upoštevati v prejšnjem mandatu in
               dve leti še predprejšnjega mandata, takrat ko je bila Vlada malenkost v drugačni
               sestavi kot je zdaj. Zaradi tega je tisto kar smo uvodoma rekli, ni pravne države,
               dokler ni uresničevanja odločb Ustavnega sodišča pa tudi upoštevanja referendumske
               volje. Tako namreč piše v zakonodaji in zdaj so v razpravi ti sklepi, da se je odbor
               seznanil s pobudo in da odbor smatra, da je treba počakati na odločbo Ustavnega
               sodišča. Ustavno sodišče je namreč številni iniciativi odgovorilo lansko leto v
               mesecu marcu, da obravnava stvari iz leta 2005. Ta pobuda pa je bila vložena v letu
               2006, tako da je v kratkem za pričakovati, da bo Ustavno sodišče ponovno odločalo o
               tem, ker je leto dni že od takrat ko je bil nazadnje odgovorjen gospodu Starmanu iz
               strani Ustavnega sodišča, kako bo pač Ustavno sodišče po vrstnem redu obravnavalo ta
               primer. Gospod Starman. Izvolite.</p>
            </sp>
            <sp xml:id="SDT4-OZLSIRR-Redna-015-2008-02-13.sp52">

               <speaker>DR. DANIJEL STARMAN:</speaker>

               <p>Gospod predsednik poglejte. Odločbo Ustavnega sodišča bi lahko spremenili samo če bi
               spremenili Ustavo. Zakon poznejši lahko spremeni samo postopek, kriterij naprej, ne
               more pa ugotoviti, da je sedanja mestna občina Koper skladna z Ustavo. To je eno
               vprašanje. Drugo. Zakaj smo mi prosili ta odbor za stališče? Ker je predlog četrte
               pobude, za katero pravite da naj počakamo na odločitev Ustavnega sodišča, zelo strog.
               Da se razveljavi ustanovitev mestne občine Koper. To je najhujša sankcija, ki jo
               lahko Ustavno sodišče sprejme. Prva odločba iz leta 1998 je bila ugotovitvena odločba
               z jasnimi napotki. V enem letu je treba uskladiti, ker je neskladje očitno in zaradi
               tega so podaljšali tudi mandat za eno leto. Ta mandat se je že dvakrat stekel in tako naprej. Torej, ni
               mogoče pobegniti tej nalogi Državnega zbora. Zato jaz zelo podpiram predlog gospe
               Pečanove, za katero vem kakšna so bila stališča v tistih letih, burnih letih 1996 do
               1998 in stanje neizvrševanja pravice do lokalne samouprave samo poglablja težave v
               Kopru. Verjemite mi in to je odgovornost sedanjega Državnega zbora. Tretje leto že.
               In ne more se pobegniti pred usodo. Samo vprašanje je, kot je bilo rečeno, strokovne,
               temeljite, sociološke, politološke in tako naprej, priprave, razgovore z ljudmi, s
               civilno družbo in tako naprej.</p>
               <p>Skratka, to kar je moj kolega, Gregor Strmšnik povedal, so čisto konkretni fakti
               zlorabe pravic zaradi nedelujoče lokalne samouprave. Mi ne želimo, ampak bomo šli, če
               bo drugače, tudi vprašati Evropsko komisijo kaj misli o našem spoštovanju evropskih
               norm do lokalne samouprave in do naše Ustave. Zato poglejte. Čas je idealen. Idealen
               čas je zato, da se pripravi ta izhodišča strokovne podlage in da se začne tudi delo
               na terenu. Poglejte, govoriti o ljudski volji na podlagi teh referendumov, ki so
               bili, zlasti zadnji v Ankaranu, ki je bil najbolj resen poizkus, je po mojem mnenju
               malo ciničen. Tukaj ni bila izražena iskrena volja. Treba je pa tudi pogledati koliko
               ljudi je glasovalo. Koliko ljudi je šlo na referendum pa boste videli da je manj kot
               50%. Hvala lepa.</p>
            </sp>
            <sp xml:id="SDT4-OZLSIRR-Redna-015-2008-02-13.sp53">

               <speaker>PREDSEDNIK FRANC JAZBEC:</speaker>

               <p>Hvala. Želi o predlaganih sklepih še kdo besedo? V kolikor ne, zaključujem razpravo
               in prehajamo na odločanje, najprej o prvem sklepu. Prvi sklep se glasi: "Odbor se je
               seznanil s pobudo Državljanske pobude Slovenska Istra iz Kopra za pospešitev postopka
               spremembe zakona o ustanovitvi občin ter o določitvi njihovih območij <stage>(ZUODNO)</stage> ter s
               tem izvršitve odločbe Ustavnega sodišča Rpublike Slovenije U-I-301/98.</p>
               <p>Kdo podpira predlagani predlog? <stage>(6 članov.)</stage> Mu kdo nasprotuje? <stage>(Nihče.)</stage></p>
               <p>Ugotavljam da je predlog sprejet.</p>
               <p>Drugi sklep: "Glede na to, da je Državljanska pobuda Slovenska Istra iz Kopra po dr.
               Danijelu  Starmanu in drugih
               aprila 2006 na Ustavno sodišče Republike Slovenije ponovno vložila pobudo za začetek
               postopka za oceno ustavnosti 3. člena Zakona o ustanovitvi občin ter o določitvi
               njihovih območij <stage>(ZUODNO)</stage> odbor meni, da je treba počakati na odločitev Ustavnega
               sodišča Republike Slovenije.</p>
               <p>Kdo podpira predlagani sklep?..<stage>/oglašanje iz klopi./</stage>.. Izvolite. Obrazložitev
               glasu.</p>
            </sp>
            <sp xml:id="SDT4-OZLSIRR-Redna-015-2008-02-13.sp54">

               <speaker>BREDA PEČAN:</speaker>

               <p>Ni se dalo sklepov posebej v obravnavo, mi smo obravnavali tako na splošno, nismo o
               sklepih sploh govorili. Jaz bi predlagala, da ta sklep...</p>
            </sp>
            <sp xml:id="SDT4-OZLSIRR-Redna-015-2008-02-13.sp55">

               <speaker>PREDSEDNIK FRANC JAZBEC:</speaker>

               <p>Se opravičujem, gospa Pečanova. Ko smo odprli razpravo, boste pogledala v
               magnetogram, izrazito je bilo povedano, da razpravljamo o predlaganih sklepih, ki sem
               jih na začetku prebral, enkrat vmes in zdaj tretjič.</p>
            </sp>
            <sp xml:id="SDT4-OZLSIRR-Redna-015-2008-02-13.sp56">

               <speaker>BREDA PEČAN:</speaker>

               <p>No, jaz sem dala vmes tudi predlog še dopolnilnega sklepa, pa ste ga kar zavrnili,
               da ne bomo o njen niti govorili. Jaz bi samo predlagala, da bi tukaj dodali en stavek
               pri drugem sklepu in da na Ustavno sodišče naslavljamo predlog, da bi pospešilo
               postopek ali da bi postopek sprejelo kot prednostni ali kaj takšnega zaradi tega, da
               bi podprli pobudo civilne iniciative.</p>
            </sp>
            <sp xml:id="SDT4-OZLSIRR-Redna-015-2008-02-13.sp57">

               <speaker>PREDSEDNIK FRANC JAZBEC:</speaker>

               <p>Jaz se tu opravičujem, ampak pristojnost Državnega zbora ni da nalaga in diktira
               Ustavnemu sodišču in jaz sem ta stavek, se opravičujem, ampak ta stavek sem jaz
               zasledil v sklepu Državnega sveta, zato mi je tako izrazito padel v oči, da ga nismo
               vključili v ta sklep. Pristojnost Državnega zbora, da nekaj nalaga Ustavnemu sodišču
               res ni....in jaz se opravičujem, tega stavka ne moremo dati v predlagani sklep.
               Izvolite, gospa Pečanova.</p>
            </sp>
            <sp xml:id="SDT4-OZLSIRR-Redna-015-2008-02-13.sp58">

               <speaker>BREDA PEČAN:</speaker>

               <p>Jaz sem uporabila izraz "prosimo", kar ne pomeni, da nalagamo, lahko uporabimo
               "priporočamo" ali "prosimo" da upošteva prošnjo civilne iniciative in da pospeši
               postopek, zaradi tega, ker dejstvo je, da od leta 2006 bi lahko že kaj se zgodilo.
           </p>
            </sp>
            <sp xml:id="SDT4-OZLSIRR-Redna-015-2008-02-13.sp59">

               <speaker>PREDSEDNIK FRANC JAZBEC:</speaker>

               <p>Glejte, ustavni sodnik Ciril Ribičič je 5.4.2007 civilni iniciativi odgovoril: "pri
               Ustavnem sodišču ste 3.4.2006 vložili zgoraj navedeno pobudo, vloga je vpisana pod
               opravilno številko, predlagatelji ste, naj Ustavno sodišče vašo vlogo prednostno
               obravnava. Dne 24.4.2006 je vam bil poslan odgovor, da je Ustavno sodišče sklenilo,
               da pobude ne bo obravnavalo prednostno, ter da bo glede na to obravnavana po vrstnem
               redu prejetih zadev." Zdaj, jaz se opravičujem, to je tudi priloga te današnje točke.
               Tako, da jaz bi lepo prosil, nekaj kar je že bilo obravnavano in kar je že dobilo
               svoj epilog ne moremo ponavljati. In predlagam, da glasujemo o naslednjem sklepu:
               glede na to, da je Državljanska pobuda Slovenska Istra iz Kopra po Danielu Starmanu
               in drugih aprila 2006 na Ustavno sodišče ponovno vložila pobudo za začetek postopka
               za oceno ustavnosti 3. člena Zakona o ustanoviti občin ter o določitvi njihovih
               območij odbor meni, da je treba počakati na odločitev Ustavnega sodišča.</p>
               <p>Kdo je za? <stage>(7 članov.)</stage> Je kdo proti? <stage>(Nihče.)</stage></p>
               <p>Besedo ima gospa Pečanova. Izvolite.</p>
            </sp>
            <sp xml:id="SDT4-OZLSIRR-Redna-015-2008-02-13.sp60">

               <speaker>BREDA PEČAN:</speaker>

               <p>Jaz vztrajam na svojem predlogu, da glasujemo tudi o predlogu sklepa, da odbor za
               lokalno samoupravo in regionalni razvoj predlaga Vladi Republike Slovenije, da preuči
               možnost, da bi vložila spremembo Zakona o ustanovitvi občin ter določitvi njihovih
               območij s katerim bi uveljavila oziroma bila uresničena odločba Ustavnega sodišča
               številka toliko in toliko iz leta 1998.</p>
            </sp>
            <sp xml:id="SDT4-OZLSIRR-Redna-015-2008-02-13.sp61">

               <speaker>PREDSEDNIK FRANC JAZBEC:</speaker>

               <p>Zakon o ustanovitvi občin in določitvi njihovi območij tega sploh ne predvideva več,
               ampak je to že od leta 2005 v Zakonu o lokalni samoupravi v 14. členu, tako da nekaj
               nalagati Vladi kar je že naredila, to tudi  ne pride v poštev.</p>
            </sp>
            <sp xml:id="SDT4-OZLSIRR-Redna-015-2008-02-13.sp62">

               <speaker>BREDA PEČAN:</speaker>

               <p>Gospod Jazbec, jaz ne govorim o Zakonu o postopku za ustanovitev občin, ampak
               govorim o Zakonu o ustanovitvi občin in določitvi njihovih območij, kjer so naštete
               občine, njihova imena in njihova območja. Govorim pa o 3. členu tega zakona, kjer je
               navedena tudi Mestna občina Koper in ki ga je treba po odločbi Ustavnega sodišča
               spremeniti. Kako bo to Vlada naredila, ali bo pred tem ona predlagala Državnemu
               zboru, da ponovi razpis referenduma v Mestni občini Koper ali karkoli že pa ni naša
               stvar. Naša stvar je, da Vlado pozovemo, da pripravi spremembe Zakona o ustanovitvi
               občin. Gospod predsednik, jaz vas prosim, da omogočite, da lahko razpravljam.</p>
            </sp>
            <sp xml:id="SDT4-OZLSIRR-Redna-015-2008-02-13.sp63">

               <speaker>PREDSEDNIK FRANC JAZBEC:</speaker>

               <p>Saj ali vas kdo onemogoča? Poglejte,..</p>
            </sp>
            <sp xml:id="SDT4-OZLSIRR-Redna-015-2008-02-13.sp64">

               <speaker>BREDA PEČAN:</speaker>

               <p>Seveda, tam zadaj, vaši kolegi.</p>
            </sp>
            <sp xml:id="SDT4-OZLSIRR-Redna-015-2008-02-13.sp65">

               <speaker>PREDSEDNIK FRANC JAZBEC:</speaker>

               <p>Se opravičujem, ampak jaz vas res ne morem gledati, ker pišem kar vi predlagate.
               Izvolite, gospa Pečanova.</p>
            </sp>
            <sp xml:id="SDT4-OZLSIRR-Redna-015-2008-02-13.sp66">

               <speaker>BREDA PEČAN:</speaker>

               <p>Torej, da odbor pozove Vlado, da predlaga Državnemu zboru spremembe Zakona o
               ustanoviti občin in določitvi njihovih območij v skladu z odločbo Ustavnega sodišča
               številka U-I-301/98.</p>
            </sp>
            <sp xml:id="SDT4-OZLSIRR-Redna-015-2008-02-13.sp67">

               <speaker>PREDSEDNIK FRANC JAZBEC:</speaker>

               <p>Zdaj, če sem vas pravilno razumel, vi predlagate sklep:</p>
               <p>Odbor za lokalno samoupravo in regionalni razvoj predlaga Vladi Republike Slovenije,
               da spremeni Zakon o ustanovitvi občin in določitvi njihovih območij <stage>(ZUODNO)</stage> tako, da
               bo možno izvršiti odločbo Ustavnega sodišča Republike Slovenije št. U-I-301/98. Je to
               predlog sklepa? Dajem v razpravo predlagani sklep gospe Pečanove. Želi kdo besedo?
               Ker ne želi, zaključujem razpravo in dajem predlagani sklep v odločanje.</p>
               <p>Kdo podpira predlagani sklep? <stage>(3 člani.)</stage> Je kdo proti? <stage>(5 članov.)</stage></p>
               <p>Ugotavljam, da sklep ni sprejet.</p>
               <p>S tem zaključujem to točko dnevnega reda.</p>
               <p>Prehajamo na <title>3. TOČKO DNEVNEGA REDA - POBUDA MAG. DRAGOMIRA FICKA ZA ZAČETEK
                  POSTOPKA ZA OCENO USTAVNOSTI 37.B ČLENA ZAKONA O LOKALNI SAMOUPRAVI.</title> K tej
               točki ste prejeli naslednje gradivo:  pobudo, mnenje Zakonodajno-pravne službe, mnenje Vlade
               Republike Slovenije z dne 12.7.2007.</p>
               <p>K tej točki so bili vabljeni: dr. Ivan Žagar, minister brez listnice, mag. Marko
               Starman, državni sekretar Službe Vlade Republike Slovenije za lokalno samoupravo in
               Zakonodajno-pravna služba.</p>
               <p>Želi besedo predstavnik Zakonodajno-pravne službe? Izvolite, gospa.</p>
            </sp>
            <sp xml:id="SDT4-OZLSIRR-Redna-015-2008-02-13.sp68">

               <speaker>GOSPA METODA HROVAT PIRNAT:</speaker>

               <p>Hvala lepa za besedo, gospod predsednik. Zakonodajno-pravna služba je iz pobude
               izluščila tri pravno relevantne navedbe, h katerim tudi podaja mnenje. Meni, da je
               pobuda neutemeljena in da izpodbijana določba 37.b člena Zakona o lokalni samoupravi
               ni v neskladju z ustavo.</p>
               <p>Če se vrnem na dejansko stanje, pobudnik je vodja notranje organizacijske enote,
               občinski svet pa je sprejel sklep o prenehanju njegovega mandata svetnika, iz
               razloga, ker je vodja notranje organizacijske enote. Ne glede na dejstvo, to je treba
               povedati, da je zakon o spremembah in dopolnitvah zakona o lokalni samoupravi črtal
               besedilo, in sicer "in vodje notranje organizacijske enote v upravni enoti", se
               izpodbijani 37.b člen Zakona o lokalni samoupravi na pobudnikov primer nanaša v
               tretjem odstavku, in sicer v delu, ki določa, da funkcija člana občinskega sveta ni
               združljiva z delom v državni upravi na delovnih mestih, na katerih javni uslužbenci
               izvršujejo pooblastila v zvezi z nadzorstvom nad zakonitostjo oziroma nad
               primernostjo in strokovnostjo dela organov občine. Treba se je zavedati, da gre za
               abstraktno presojo člena, da ne gre za reševanje konkretnega primera. Zoper konkreten
               sklep o prenehanju funkcije bi imel pobudnik možnost upravnega spora na Upravnem
               sodišču, to bi rešilo njegov konkreten primer. Če pa presojamo abstraktno ta člen, pa
               menimo, in sicer iz razlogov, ki so navedeni v mnenju, da 37.b člen obravnavanega
               zakona ni v neskladju z ustavo. Hvala lepa.</p>
            </sp>
            <sp xml:id="SDT4-OZLSIRR-Redna-015-2008-02-13.sp69">

               <speaker>PREDSEDNIK FRANC JAZBEC:</speaker>

               <p>Hvala lepa. Želi besedo predstavnik Vlade? Izvolite, državni sekretar, gospod
               Starman.</p>
            </sp>
            <sp xml:id="SDT4-OZLSIRR-Redna-015-2008-02-13.sp70">

               <speaker>MAG. MARKO STARMAN:</speaker>

               <p>Najlepša hvala. Mnenje Vlade je, da ob spremembah zakona je zdaj precizirano
               vprašanje nezdružljivosti in se veže na opravljanje nadzornih nalog. V konkretnem
               primeru, če govorimo o sporu, ki ga je sprožil predlagatelj, zdaj po spremenjenem
               členu, ni razloga več za njegovo nezdružljivost in bi to lahko skladno z mnenjem
               Vlade sporočili tudi Ustavnemu sodišču. Hvala.</p>
            </sp>
            <sp xml:id="SDT4-OZLSIRR-Redna-015-2008-02-13.sp71">

               <speaker>PREDSEDNIK FRANC JAZBEC:</speaker>

               <p>Hvala lepa. Predlagam, da razpravljamo med drugim tudi o naslednjem sklepu: Odbor za
               lokalno samoupravo in regionalni razvoj se strinja z mnenjem Vlade Republike
               Slovenije k pobudi mag. Dragomira Ficka za začetek postopka za oceno ustavnosti 37.b
               člena Zakona o lokalni samoupravi.</p>
               <p>Sklep dajem v razpravo. Kdo želi besedo? Gospa Pečanova, izvolite.</p>
            </sp>
            <sp xml:id="SDT4-OZLSIRR-Redna-015-2008-02-13.sp72">

               <speaker>BREDA PEČAN:</speaker>

               <p>No, ne vem zdaj sicer, kakšna je praksa, ker nimamo ravno tako pogosto teh mnenj. Pa
               vendar se mi zdi, da bi bilo, če drugega ne, malo več dignitete bi izkazal odbor, če
               bi mnenje zapisal, pa tudi če potem zapiše, da se to sklada z mnenjem Vlade Republike
               Slovenije. Mislim, da vendarle moramo imeti svoje mnenje. Mnenje je tako ali tako
               enako, kot ga je Zakonodajno-pravna služba dala, Vlada ima enako mnenje, mislim pa,
               da imamo lahko mi svoje, samostojno mnenje, ne pa, da se samo strinjamo z mnenjem
               Vlade Republike Slovenije. Hvala.</p>
            </sp>
            <sp xml:id="SDT4-OZLSIRR-Redna-015-2008-02-13.sp73">

               <speaker>PREDSEDNIK FRANC JAZBEC:</speaker>

               <p>Predstavnica Zakonodajno-pravne službe, izvolite.</p>
            </sp>
            <sp xml:id="SDT4-OZLSIRR-Redna-015-2008-02-13.sp74">

               <speaker>GOSPA METODA HROVAT PIRNAT:</speaker>

               <p>Rada bi še enkrat pojasnila morda, da se mnenje Vlade in naše mnenje ne razlikujeta.
               Mnenje Vlade je zgolj povzelo ugotovitev, da je prišlo do spremembe in dopolnitve
               zakona, in sicer v delu, da se je odpravilo delovno mesto vodje notranje
               organizacijske enote v upravni enoti. Ampak bistvo tega člena je pa, da je relevantno
               delovno mesto, in sicer tisto delovno mesto, ki ima določena konkretna pooblastila.
               In v posameznih primerih je nujno pravzaprav presojati konkreten primer, na katerih
               delovnih mestih se to pooblastilo izvaja. Lahko se izvaja, tako kot tudi Vlada
               ugotavlja, če citiram, "če pa bi vodja notranje organizacijske enote v upravni enoti
               dobil pooblastila za opravljanje nadzora nad zakonitostjo dela občinskih organov, pa
               veljavni 37.b člen določa, da 
               funkcija člana občinskega sveta ni združljiva," in tako naprej. Gre pravzaprav za
               popolnoma identičen odgovor, mnenje je identično. S tem da, kot rečeno, vsebuje
               ugotovitev, da je prišlo do spremembe in dopolnitve, kar je pa pravzaprav glede na
               pobudo, ki je abstraktna presoja, popolnoma irelevantno in v ničemer ne bo prispevalo
               k razrešitvi pobudnikovega vprašanja oziroma situacije oziroma stanja. Kot pa rečeno,
               bi se moral obrniti na Upravno sodišče in sprožiti upravni spor. Sodišče bi
               ugotavljalo, ali resnično opravlja, torej ali praktično opravlja takšne naloge
               oziroma takšna dela, da ima pooblastila v zvezi z nadzorstvom nad zakonitostjo
               oziroma nad primernostjo in strokovnostjo dela organov občine. Ustavno sodišče bo pa
               samo abstraktno presodilo, ali je 37.b člen v neskladju z ustavo, glede na navedbe in
               ob upoštevanju mnenja.</p>
               <p>Moram pa še dodati, da je Ustavno sodišče že odločalo v neki podobni zadevi, in
               sicer je to 18. točka odločitve UI-39/95, kjer pravi takole: "Izpodbijani del določbe
               povsem jasno določa, da se nezdružljivost nanaša le na delovna mesta, na katerih
               delavci izvršujejo opisano nadzorstvo, in ne na vse delavce v državni upravi." Ne gre
               za avtomatizem, se pravi, tudi ne za avtomatizem, ki bi se nanašal na vodjo
               organizacijskih enot, pač pa je treba od primera do primera v praksi presojati, ali
               je konkretno delovno mesto res takšno, da ima takšna pooblastila, da je nezdružljiva
               funkcija oziroma obstaja nezdružljivost opravljanja mandata svetnika, torej, da so
               podani takšni razlogi. Hvala lepa.</p>
            </sp>
            <sp xml:id="SDT4-OZLSIRR-Redna-015-2008-02-13.sp75">

               <speaker>PREDSEDNIK FRANC JAZBEC:</speaker>

               <p>Hvala vam. Če zdaj na kratko povzamem. Tako iz mnenja Vlade kot iz mnenja
               Zakonodajno-pravne službe izhaja, da se je 37.b člen med časom spremenil in zato te
               določbe ni več, o tej nezdružljivosti. Ustavno sodišče zahteva od Državnega zbora, da
               se opredelimo o tem, ali je to ustavno ali ni ustavno. Običajno je namreč, da mnenje,
               ki ga sprejme matično delovno telo, v tem primeru Odbor za lokalno samoupravo, potem
               povzame Zakonodajno-pravna služba in ga poda Ustavnemu sodišču, posreduje Ustavnemu
               sodišču. Tudi predstavnik Zakonodajno-pravne službe potem običajno zagovarja to
                   mnenje na senatu Ustavnega
               sodišča. Ker pa je mnenje Vlade nekako manj učeno napisano, sem jaz v predlogu
               predlagal, da povzamemo, da podpiramo mnenje Vlade. Mislim pa, da bo
               Zakonodajno-pravna služba ustrezno to skladno z današnjim sklepom preoblikovala in
               tak sklep potem tudi poslala Ustavnemu sodišču. Namreč, iz obeh mnenj je jasno
               razvidno, da je občinski svet občine neupravičeno odvzel mandat po tem 37. členu
               predlaganem, jaz vsaj to tako razumem. In zdaj kaj bo pa Ustavno sodišče v tem
               primeru odločilo pa je drugo. Izvolite, predstavnica Zakonodajno-pravne službe.</p>
            </sp>
            <sp xml:id="SDT4-OZLSIRR-Redna-015-2008-02-13.sp76">

               <speaker>GOSPA METODA HROVAT PIRNAT:</speaker>

               <p>Rada bi pojasnila, da ne gre, da pri ustavni pobudi, morda, da pojasnim razliko,
               ustavne pritožbe in ustavne pobude. Pri ustavni pobudi se odloča, torej Ustavno
               sodišče odloča abstraktno in ne konkretno. Če pa bi pobudnik, konkretni pobudnik
               podal pritožbo, ustavno pritožbo zoper določen akt, pa bi sodišče odločalo, Ustavno
               sodišče o predpostavki, da bi izčrpal vsa pravna sredstva, pa bi Ustavno sodišče
               odločalo o konkretnem primeru. Ravno to želim pojasniti odboru, da zdaj ne govorimo o
               konkretni situaciji ali če poenostavim, ali je občinski svet ravnal zakonito oziroma
               ali je bil prikrajšan v izvrševanju pravic. Ko govorimo o ustavni pobudi govorimo
               abstraktno, seveda njemu bo sodišče priznalo pravni interes, če še obstoji. V
               primeru, da je on morda postal v tem času svetnik, potem tega interesa, ampak to bo
               ugotavljalo Ustavno sodišče, pobudnik več ne bo mogel izkazati in bi ga Ustavno
               sodišče zavrglo. Ampak, o konkretnem primeru Ustavno sodišče na podlagi te pobude ne
               bo odločalo, zagotovo ne bo odločalo.</p>
            </sp>
            <sp xml:id="SDT4-OZLSIRR-Redna-015-2008-02-13.sp77">

               <speaker>PREDSEDNIK FRANC JAZBEC:</speaker>

               <p>Odločalo bo o ustavnosti in neustavnosti 37.b člena.</p>
            </sp>
            <sp xml:id="SDT4-OZLSIRR-Redna-015-2008-02-13.sp78">

               <speaker>GOSPA METODA HROVAT PIRNAT:</speaker>

               <p>Tako. Samo o ustavnosti...</p>
            </sp>
            <sp xml:id="SDT4-OZLSIRR-Redna-015-2008-02-13.sp79">

               <speaker>PREDSEDNIK FRANC JAZBEC:</speaker>

               <p>To kar pobudnik v bistvu od Ustavnega sodišča pričakuje.</p>
            </sp>
            <sp xml:id="SDT4-OZLSIRR-Redna-015-2008-02-13.sp80">

               <speaker>GOSPA METODA HROVAT PIRNAT:</speaker>

               <p>Tako. Še bi mogoče dodala, da je naše mnenje še v dveh točkah dodatno, kajti v
               pobudi je pobudnik izpodbijal, še to sledeče navaja, da je izpodbijana določba v
               neskladju s 100. členom Zakona o javnih uslužbencih, prav tako pa tudi še z Zakonom o
               državni upravi in to je tudi odgovorjeno v drugem in tretjem odstavku obrazložitve.
               Tako, da je odgovor temeljit in menim, da bi se moral odbor odločiti o njem. Hvala
               lepa.</p>
            </sp>
            <sp xml:id="SDT4-OZLSIRR-Redna-015-2008-02-13.sp81">

               <speaker>PREDSEDNIK FRANC JAZBEC:</speaker>

               <p>Hvala. Gospa Pečanova, ste želela?</p>
            </sp>
            <sp xml:id="SDT4-OZLSIRR-Redna-015-2008-02-13.sp82">

               <speaker>BREDA PEČAN:</speaker>

               <p>No, moj osnovni predlog je bil samo to, da nadomestimo, da se odbor oziroma da se
               odbor strinja z mnenjem Vlade,
               da bi to nadomestili z besedilom, ki bi ali povzelo mnenje Vlade ali pa povzelo
               mnenje Zakonodajno-pravne službe, kar bi bilo še bolj korektno. Ni treba, gospod
               predsednik, da cel sklep, ampak mislim, da je treba v našem mnenju napisati nekaj
               izvornega, ne pa da se z nekom strinjamo, v tem smislu. Ker smo vendarle samostojno
               parlamentarno telo, ki mora imeti neko svoje mnenje, pa tudi če je skladno z mnenjem
               Vlade.</p>
               <p>Drugo, rada bi opozorila, da nam bo malo lažje razmišljati, da je gospod Dragomir
               Ficko že vložil tožbo na Upravno sodišče Republike Slovenije, to je tisto kar ste vi
               povedali in da v bistvu pač ta tožba še ni oziroma Upravno sodišče te tožbe še ni
               obravnavalo, verjetno bo pa odločilo tako, da bo prav. Ker gre za konkreten primer in
               je Upravno sodišče pristojno za to, ne pa upravno. Samo toliko.</p>
            </sp>
            <sp xml:id="SDT4-OZLSIRR-Redna-015-2008-02-13.sp83">

               <speaker>PREDSEDNIK FRANC JAZBEC:</speaker>

               <p>Mi smo dobili iz Ustavnega sodišča, da damo mnenje k temu, zato odgovarjamo na
               Ustavno sodišče, ne na Upravno sodišče. Kar pa se tiče mnenja, da mora imeti odbor
               svojega, moram pa vseeno povedati, da v tem mandatu kar vodim ta odbor smo nekajkrat
               že Ustavnemu sodišču, da povem konkretni primer zakona o financiranju občin, tudi
               povzeli mnenje Vlade, ali pa Zakonodajno-pravne službe, po Poslovniku pa potem
               Zakonodajno-pravna služba v takšni obliki kot se Ustavnemu sodišču to posreduje
               pripravi sklep, ki je tukaj sprejet. Izvolite.</p>
            </sp>
            <sp xml:id="SDT4-OZLSIRR-Redna-015-2008-02-13.sp84">

               <speaker>GOSPA METODA HROVAT PIRNAT:</speaker>

               <p>Pripravljeno mnenje po vsebini ni nič drugačno, kot je mnenje Vlade. Dejstvo je, da
               je bilo mnenje Zakonodajno-pravne službe pripravljeno 22.1., v hišo smo pa dobili
               6.2. letos mnenje Vlade, tako da običajno sklicevanje "se strinjamo z mnenjem Vlade"
               ni prišlo v poštev, ker ni sovpadlo oziroma mnenja Vlade do takrat tu v hiši še ni
               bilo. Se pa iz teksta vidi, da se strinjamo z mnenjem Vlade in je praktično
               identično, kot rečeno, še razširjeno. Hvala lepa.</p>
            </sp>
            <sp xml:id="SDT4-OZLSIRR-Redna-015-2008-02-13.sp85">

               <speaker>PREDSEDNIK FRANC JAZBEC:</speaker>

               <p>S tem, da če ...<stage>/Nerazumljivo./</stage> je vaše bolj učeno napisano, samo toliko je razlika.
               Bolj pravno...</p>
            </sp>
            <sp xml:id="SDT4-OZLSIRR-Redna-015-2008-02-13.sp86">

               <speaker>GOSPA METODA HROVAT PIRNAT:</speaker>

               <p>...<stage>/Ni vključena./</stage></p>
            </sp>
            <sp xml:id="SDT4-OZLSIRR-Redna-015-2008-02-13.sp87">

               <speaker>PREDSEDNIK FRANC JAZBEC:</speaker>

               <p>Želi še kdo razpravljati o predlaganem sklepu? V kolikor ne, zaključujem razpravo in
               dajem sklep na glasovanje.</p>
               <p>Kdo je za? Obrazložitev glasu gospa Pečanova.</p>
            </sp>
            <sp xml:id="SDT4-OZLSIRR-Redna-015-2008-02-13.sp88">

               <speaker>BREDA PEČAN:</speaker>

               <p>Jaz bom za ta sklep glasovala kljub temu, da vidim da ne samo da vaše razlage, ne
               vaše gospod predsednik, ampak vaše koalicije o tem, da kako ste vedno pripravljeni
               sprejemati vse koristne in konstruktivne predloge opozicije, so seveda tudi danes
               preizkušeno ne veljajo, zaradi tega bom jaz sicer za sklep glasovala kljub temu, da
               kaže že v svoji konstrukciji na to, da smo podložni temu kar Vlada reče, naredi in
               tako naprej. Ne gre za načelno nasprotovanje vsebini, gre za to, da nismo
               pripravljeni delovati kot samostojen neodvisen organ, ki predstavlja eno od vej
               oblasti v tej državi.</p>
            </sp>
            <sp xml:id="SDT4-OZLSIRR-Redna-015-2008-02-13.sp89">

               <speaker>PREDSEDNIK FRANC JAZBEC:</speaker>

               <p>Hvala. Še kdo? V kolikor ne, prehajamo na odločanje.</p>
               <p>Kdo podpira predlagani sklep? <stage>(8 članov.)</stage> Nihče ni proti, ker nas je samo 8.</p>
               <p>S tem zaključujem to točko in tudi današnjo sejo. Zahvaljujem se vam za sodelovanje.</p>
               <stage type="time">(Seja je bila končana 13. februarja 2008 ob 16.25 uri.)</stage>
            </sp>
         </div>
      </body>
   </text>
</TEI>