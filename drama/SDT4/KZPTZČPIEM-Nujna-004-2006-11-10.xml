<?xml version="1.0" encoding="UTF-8"?>
<TEI xmlns="http://www.tei-c.org/ns/1.0"
     xmlns:xi="http://www.w3.org/2001/XInclude"
     xml:id="SDT4-KZPTZČPIEM-Nujna-004-2006-11-10">
   <teiHeader>
      <fileDesc>
         <titleStmt>
            <title>Zapisniki sej delovnih teles Državnega zbora Republike Slovenije</title>
            <title>Komisija za peticije ter za človekove pravice in enake možnosti</title>
            <respStmt>
               <persName>Andrej Pančur</persName>
               <resp xml:lang="sl">Kodiranje TEI</resp>
               <resp xml:lang="en">TEI corpus encoding</resp>
            </respStmt>
         </titleStmt>
         <publicationStmt>
            <publisher>
               <orgName xml:lang="sl">Inštitut za novejšo zgodovino</orgName>
               <orgName xml:lang="en">Institute of Contemporary History</orgName>
               <ref target="http://www.inz.si/">http://www.inz.si/</ref>
               <address>
                  <street>Kongresni trg 1</street>
                  <settlement>Ljubljana</settlement>
                  <postCode>1000</postCode>
                  <country xml:lang="sl">Slovenija</country>
                  <country xml:lang="en">Slovenia</country>
               </address>
               <email>inz@inz.si</email>
            </publisher>
            <distributor>DARIAH-SI</distributor>
            <distributor>CLARIN.SI</distributor>
            <availability status="free">
               <licence>http://creativecommons.org/licenses/by/4.0/</licence>
               <p xml:lang="en">This work is licensed under the <ref target="http://creativecommons.org/licenses/by/4.0/">Creative Commons
                                Attribution 4.0 International License</ref>.</p>
               <p xml:lang="sl">To delo je ponujeno pod <ref target="http://creativecommons.org/licenses/by/4.0/">Creative Commons
                                Priznanje avtorstva 4.0 mednarodna licenca</ref>.</p>
            </availability>
            <date when="2019-01-26+01:00"/>
         </publicationStmt>
         <sourceDesc>
            <bibl>
               <idno type="custom" subtype="session">4A2907A2B64ECA6CC125721B00310FCE</idno>
               <idno type="custom" subtype="day">D89C0BA9065FDB52C1257226004AC217</idno>
               <idno type="URI">https://www.dz-rs.si/wps/portal/Home/deloDZ/seje/evidenca?mandat=IV&amp;type=magdt&amp;uid=D89C0BA9065FDB52C1257226004AC217</idno>
            </bibl>
         </sourceDesc>
      </fileDesc>
      <profileDesc>
         <settingDesc>
            <setting who="#SDT4-KZPTZČPIEM-Nujna-004-2006-11-10.KZPTZČPIEM" n="004">
               <name>Nujna</name>
               <date when="2006-11-10"/>
            </setting>
         </settingDesc>
         <particDesc>
            <listOrg>
               <org xml:id="SDT4-KZPTZČPIEM-Nujna-004-2006-11-10.DZ">
                  <orgName xml:lang="sl">Državni zbor Republike Slovenije</orgName>
                  <listEvent>
                     <head>Mandat</head>
                     <event n="4" notBefore="2004-10-22" notAfter="2008-10-15">
                        <label>4. mandat (2004-2008)</label>
                     </event>
                  </listEvent>
                  <listOrg>
                     <head>Delovno telo Državnega zbora Republike Slovenije</head>
                     <org xml:id="SDT4-KZPTZČPIEM-Nujna-004-2006-11-10.KZPTZČPIEM">
                        <orgName key="KZPTZČPIEM">Komisija za peticije ter za človekove pravice in enake možnosti</orgName>
                     </org>
                  </listOrg>
               </org>
            </listOrg>
         </particDesc>
      </profileDesc>
   </teiHeader>
   <text>
      <body>
         <div>


            <stage type="title">KOMISIJA DRŽAVNEGA ZBORA REPUBLIKE SLOVENIJE ZA PETICIJE TER ZA ČLOVEKOVE PRAVICE IN ENAKE MOŽNOSTI</stage>
            <stage type="session">4. nujna seja</stage>
            <stage type="date">(10. november 2006)</stage>
            <stage type="chairman">Sejo je vodila mag. Majda Potrata, predsednica komisije.</stage>
            <stage type="time">Seja se je pričela ob 12.05 uri. </stage>


            <sp xml:id="SDT4-KZPTZČPIEM-Nujna-004-2006-11-10.sp1">

               <speaker>PREDSEDNICA MAG. MAJDA POTRATA:</speaker>

               <p>Pričenjam 4. nujno sejo komisije za peticije ter za človekove pravice in enake
               možnosti.</p>
               <p>Dovolite, da pozdravim našega novega člana komisije, poslanca Zvonka Černača. Poleg
               tega vas obveščam, da je zadržan poslanec dr. Slavko Gaber in ga bo s pooblastilom
               nadomestil poslanec dr. Pavel Gantar. Namesto predlagatelja sklica nujne seje mag.
               Antona Ropa pa bo na naši seji sodelovala poslanka, gospa Darja Lavtižar Bebler.</p>
               <p>Obveščam vas, da sem na sejo povabila Vlado Republike Slovenije, Ministrstvo za
               notranje zadeve, Ministrstvo za okolje in prostor, Službo Vlade Republike Slovenije
               za lokalno samoupravo in regionalno politiko, Urad Vlade Republike Slovenije za
               narodnosti, Zagovornico načela enakosti iz Urada za enake možnosti, dr. Milana Zvera,
               predsednika Komisije Vlade Republike Slovenije za zaščito Romov, Zvezo Romov
               Slovenije, Varuha človekovih pravic, Mirovno inštitut in predlagatelje, to je
               poslanski klub LDS, prvopodpisanega mag. Ropa - o tem, kdo bo predstavil stališče
               predlagateljev pa sem vas obvestila.</p>
               <p>Obveščam vas tudi, da sem 8. novembra 2006 prejela predlog poslanske skupine
               Slovenske demokratske stranke, da na sejo povabim tudi predstavnike Občine Ivančna
               gorica ter krajevne skupnosti Ambrus, vendar sem se odločila, da jih na sejo ne
               povabim. Menim namreč, da je seja sklicana v skladu z veljavnim Poslovnikom in da
               bomo v okviru predlagane točke dnevnega reda, ki se glasi "razprava o ravnanjih
               pristojnih organov v primeru razmer, povezanih s preselitvijo Romov iz Ambrusa",
               razpravljali torej o ravnanju pristojnih organov o primeru razmer in ne o razlogih
               oziroma povodu za dogodek, ki smo mu bili priče. Za pristojne organe v tem primeru
               štejem Vlado Republike Slovenije, ministrstva in vladne službe. Na sejo sem povabila
               tudi Zvezo Romov Slovenije, ker je Zveza Romov sogovornik državnih organov, kadar gre
               za zadeve, povezane z Romi, ter predstavnike institucij in zainteresirane javnosti,
               katerih delo je neposredno povezano z vsebino obravnavanih vprašanj. Ponovno
               poudarjam, da na seji ne bomo obravnavali razlogov za nastale razmere v čisto
               konkretnem dogodku, sem se torej odločila, da predstavnikov Občine Ivančna gorica in
               krajevne skupnosti Ambrus na sejo ne povabim. Menim namreč, da če bi se ravnali po
               takem načelu, bi najmanj, kar bi morali narediti, morali povabiti tudi predstavnike
               preseljene družine. Ravnanje naše komisije doslej pa je bilo vedno tako, da takrat,
               kadar smo obravnavali neko zadevo na seji komisije, smo vabljene prilagodili točki
               dnevnega reda, ki jo obravnavamo. In še enkrat poudarjam, predlagana točka dnevnega
               reda za to nujno sejo je razprava o ravnanjih pristojnih organov v primeru razmer,
               povezanih s preselitvijo Romov iz Ambrusa. Tako sem tudi odgovorila vodji <stage type="mag"/>(Nadaljevanje) poslanske skupine Slovenske
               demokratske stranke. In naj povem še, kaj sem s sklicem poslala članicam in članom
               komisije. Poleg predloga dnevnega reda sem vam poslala še dodatno gradivo. Zahteva
               poslanskega kluba LDS je bila posredovana z vabilom, s sklicem, 8. novembra pa ste
               prejeli še dopolnitev zahteve za sklic nujne seje, ki mu je bil priložen predlog
               sklepov, in tudi sklep Vlade Republike Slovenije z dne 7.10.2004, pa še članek iz
               časopisa Delo z datumom 5.11.2006. Sklepe ste dobili, kot rečeno, z gradivom, to so
               štirje sklepi.</p>
               <p>No, potem smo za sklic te seje pripravili tudi dopis, s katerim sem 3. novembra
               zaprosila Vlado, da komisiji do srede, 10., posreduje pisna pojasnila na naslednja
               vprašanja. Čeprav so to vprašanja, ki so iz zahteve za sklic seje, jih bom vseeno še
               enkrat prebrala: Ali sedanja Vlada še podpira usmeritve in ukrepe, ki so bili
               sprejeti v preteklih letih v zvezi z reševanjem problematike romske skupnosti in ki
               temeljijo na priporočilih Sveta Evrope in njegovega komisarja za človekove pravice?
               Katere ukrepe je vlada sprejela, da bi preprečila konflikte in spore med romskimi
               prebivalci in večinskimi prebivalci? V katerih pravnih aktih je našla razloge in
               utemeljitev za začasno preselitev Romov iz Občine Ivančna gorica v nastanitveni
               center v Postojni? Kaj namerava Vlada storiti, da se v prihodnje podobni konflikti ne
               bodo pojavljali, glede na to, da je predsednik Regijske civilne iniciative za
               reševanje romske problematike za območje Dolenjske, Bele Krajine in Posavja Silvo
               Mesojedec že napovedal, da bodo zahtevali preselitev Romov na drugo lokacijo zunaj
               novomeške občine? Kako ocenjuje nedavne dogodke v luči uveljavljanja pravne države in
               enakosti vseh državljanov, ne glede na vero, raso, narodnosti ali druge osebne
               okoliščine pred zakonom? Na kateri pravni podlagi utemeljuje predsednik Vlade oceno,
               da se je Varuh človekovih pravic (navajam) "neodgovorno obnašal ter škodljivo ravnal"
               (konec navedka), ko je o primeru Ambrus obvestil pristojne organe Sveta Evrope?
               Odgovor Vlade smo dobili včeraj in je bil priložen oziroma posredovan članicam in
               članom komisije.</p>
               <p>Obveščena sem, da bodo na seji naše komisije sodelovali gospod Dragutin Mate,
               minister za notranje zadeve, gospa Metka Černelč, generalna direktorica Direktorata
               za prostor Ministrstva za okolje in prostor, gospod Damjan Urankar, podsekretar na
               Ministrstvu za okolje in prostor, gospod Janez Ogulin <stage type="mag"/>(Nadaljevanje) z Ministrstva za notranje zadeve in gospod Rudolf
               Rome, direktor Urada za lokalno samoupravo in regionalni razvoj. Dobila sem še eno
               obvestilo o sodelujočih na naši seji, gospod dr. Milan Zver, minister za šolstvo in
               šport, gospa dr. Alenka Šverc, državna sekretarka na Ministrstvu za šolstvo in šport,
               gospod mag. Stanko Baluh, direktor Urada za narodnosti, gospa dr. Andreja Barle
               Lakota, direktorica Urada za razvoj šolstva, in gospod Jernej Pavlin, svetovalec
               Ministrstva za šolstvo in šport.</p>
               <p>Skupaj oziroma dodatno h gradivu, ki vam je bilo posredovano, ste danes dobili tudi
               predlog treh sklepov, ki sta jih podpisala vodja poslanske skupine Slovenske
               demokratske stranke, gospod Jože Tanko, in vodja poslanske skupine Nove Slovenije,
               gospod Alojz Sok. To je bilo tudi razdeljeno, tako da mislim, da razen dopisa na
               Vlado, ki pa sem vam ga z vsebinskega vidika predstavila, imate vse drugo gradivo v
               rokah oziroma na mizah.</p>
               <p>Preden nadaljujem, dovolite še eno obvestilo: namesto poslanca dr. Slavka Gabra bo s
               pooblastilom sodeloval na naši seji poslanec, gospod Jožef Školč (prej sem drugačno
               nadomestilo napovedala, če se spomnite, tako da vemo zdaj, kdo bo tudi imel možnost
               odločati).</p>
               <p>Prosim predstavnico predlagatelja sklica. /Oglašanje iz ozadja./ Izvolite
               postopkovno, prosim, gospod Zamernik.</p>
            </sp>
            <sp xml:id="SDT4-KZPTZČPIEM-Nujna-004-2006-11-10.sp2">

               <speaker>MIRKO ZAMERNIK:</speaker>

               <p>Hvala lepa, gospa predsednica. Kljub temu, da je minilo 15 minut od začetka seje in
               kljub dolgemu uvodu sploh še nismo prešli na dnevni red. In v zvezi z dnevnim redom
               bi imel proceduralni predlog, če ga smem obrazložiti.</p>
            </sp>
            <sp xml:id="SDT4-KZPTZČPIEM-Nujna-004-2006-11-10.sp3">

               <speaker>PREDSEDNICA MAG. MAJDA POTRATA:</speaker>

               <p>Prosim, izvolite.</p>
            </sp>
            <sp xml:id="SDT4-KZPTZČPIEM-Nujna-004-2006-11-10.sp4">

               <speaker>MIRKO ZAMERNIK:</speaker>

               <p>Očitno ste predvidevali že sami in ugotovili, da ste verjetno naredili napako, ker
               niste upoštevali predloga poslanske skupine, ki ji pripadam. Ta predlog se je glasil,
               da bi zaradi celovitega pogleda na to problematiko bilo smiselno povabiti - seveda,
               absolutnose strinjam z vami - tudi predstavnike romske skupnosti oziroma romske
               družine. Ne vem, zakaj, tako kot se je zgodilo na seji pred tem, ko smo ponujali
               roko, ko smo želeli priti do kvalitetnih zaključkov, ki bi dejansko lahko izboljšali
               stanje, tega na nek način prej niste bili pripravljeni storiti in z obžalovanjem
               ugotavljam, da se to ponavlja tudi zdaj. Vi ste pač ocenili, to je seveda vaša volja,
               ki vam je ne oporekam, tako ste zapisali, da ste se po premisleku odločili, da ne
               boste kljub našemu predlogu vabili predstavnikov zainteresirane javnosti, o čemer
               govori 51. člen Poslovnika v drugem odstavku, "na sejo delovnega telesa se k
               obravnavi posameznih točk dnevnega reda povabi predstavnike institucij, katerih delo
               je neposredno povezano z vsebino obravnavanih vprašanj, strokovnjaki in predstavniki
               zainteresirane javnosti, ki lahko na seji izjavijo in obrazložijo svoja mnenja in
               stališča o obravnavi zadevi."</p>
               <p>Mi smatramo, da se te poslovniške določbe niste držali, da ste oceno naredili
               napačno, tako kot ste napisali v odgovoru, in da niso izpolnjeni pogoji, da bi lahko
               kvalitetno opravili razpravo. Če je mogoče to... Ne vem, no, ne bom razpredal naprej,
               bom videl, kako boste odgovorili. Vendar zaradi tega, kar sem povedal, predlagam
               proceduralni predlog, da to razpravo opravimo takrat, ko bodo izpolnjeni pogoji iz
               51. člena Poslovnika Državnega zbora. Hvala lepa.</p>
            </sp>
            <sp xml:id="SDT4-KZPTZČPIEM-Nujna-004-2006-11-10.sp5">

               <speaker>PREDSEDNICA MAG. MAJDA POTRATA:</speaker>

               <p>Hvala, gospod <stage type="mag"/>(Nadaljevanje) Zamernik. To je
               postopkovni predlog... /Oglašanje iz ozadja./ Dovolite, da ga bom najprej dala v
               razpravo predstavnikom poslanskih skupin. Jaz pa, od mene ste terjali, da obrazložim
               svoje ravnanje, in vam bom še enkrat povedala, da svojo odločitev opiram na 51. člen
               Poslovnika, ki pravi takole: "Na sejo delovnega telesa se k obravnavi posameznih točk
               dnevnega reda povabijo predlagatelji," so povabljeni, "oziroma njihovi predstavniki
               in predstavniki Vlade," so povabljeni, "ter predstavniki Zakonodajno-pravne službe,
               ki lahko sodelujejo v razpravi." Predstavnikov Zakonodajno-pravne službe nisem
               vabila, zaradi tega, ker ne obravnavamo nobenega zakonskega predloga. "Na sejo
               delovnega telesa se lahko k obravnavi posameznih točk dnevnega reda povabijo
               predstavniki institucij." Posebej bi vas opozorila na to dikcijo "lahko se povabijo",
               lahko, in to, kdo je lahko povabljen, sem presojala tako: predstavniki institucij,
               katerih delo je neposredno povezano z vsebino obravnavanih vprašanj. Točka dnevnega
               reda se glasi, tako kot smo jo že danes slišali, "razprava o ravnanjih pristojnih
               organov v primeru razmer, povezanih s preselitvijo Romov iz Ambrusa". Torej, razprava
               o ravnanjih pristojnih organov. In tako sem po posvetu povabila na sejo predstavnike
               Vlade, predstavnike dveh ministrstev, Službo Vlade za lokalno samoupravo in bi vam
               jih lahko zdaj še enkrat naštela. Menim, da sem vse te institucije, katerih delo je
               neposredno povezano z vsebino obravnavanih vprašanj, korektno povabila. Strokovnjaki
               in predstavniki zainteresirane javnosti, Mirovni inštitut se ukvarja kot
               zainteresirana javnost z vprašanji, ki jih obravnavamo, in ti na seji lahko izjavijo
               in obrazložijo svoja mnenja in stališča o obravnavani zadevi. Običajno vabimo na sejo
               komisije, če že, tudi zastopnike tistih, ki so vložili peticijo ali predlagali točko
               dnevnega reda. Ne s strani Krajevne skupnosti Ambrus ne s strani Občine Ivančna
               gorica na komisijo nismo dobili nobenega zahtevka in nobene vloge. Enako kot nismo
               dobili nobene vloge tudi s strani preseljene družine. Pač pa smo dobili zahtevo za
               sklic izredne seje, in sodim, to pa je tudi v moji pristojnosti, da na sejo vabim
               tiste, ki so za kakovostno obravnavo točke dnevnega reda - ki lahko prispevajo h
               kakovostni obravnavi točke dnevnega reda. Zdaj ne bom oteževala situacije s tem, kaj
               vse se je vmes še zgodilo, ko ste o ponujeni roki govorili, bi lahko še o čem
               govorili, ampak <stage type="mag"/> (Nadaljevanje): dejstvo je,
               da so predlagatelji sklica izredne seje, z dodatnim gradivom tudi poskrbeli za
               predlog sklepov, tako da tudi iz predlaganih sklepov je mogoče posneti, da so ti
               predlagani sklepi lahko rezultat razprave v kateri zainteresirana javnost, ki jo vi
               omenjate, njena navzočnost ni nujno potrebna. Toliko bi vam rada povedala, da ne
               želim, da bi na tej in to me je vodilo pri odločitvi, na tej seji komisije imeli
               opraviti z razpravo, ki ne bi šla v smeri predlagane točke dnevnega reda in
               predlaganih sklepov.</p>
               <p>Gospod Pavel Gantar, želeli ste besedo.</p>
            </sp>
            <sp xml:id="SDT4-KZPTZČPIEM-Nujna-004-2006-11-10.sp6">

               <speaker>DR. PAVEL GANTAR:</speaker>

               <p>Hvala lepa. V tem trenutku sedaj predstavljam, nadomeščam članico gospo Majdo Širca.
               Jaz bi podprl vaš sklep in vašo odločitev, koga vabite na sejo. Poslovnik vam
               nedvoumno daje to možnost, da ocenite, koga se povabi na sejo. Tako je napisan lahko,
               tako je, predvsem pa mislim, da je vaša odločitev pravilna iz vsebinskih, ne samo
               formalnih razlogov. Vsebinski razlogi so zelo jasni. Pobudniki smo želeli odgovore na
               vprašanja, ki smo jih postavili s strani državnih organov. Mi se ne moremo in ne
               želimo sedaj spuščati v vsebinske motive in razloge in verigo dogodkov, ki je
               pripeljala do tega, kar se je zgodilo in ki je in temu kar se je zgodilo, je sledila
               ta izselitev, preselitev, da ne rečem deportacija Romske družine v begunski center.
               Zanima nas zato ravnanje organov, kaj so storili pred tem, da se ta eskalacija
               konflikta ne bi zgodila, na osnovi katerih zakonskih pooblastil ali drugih
               podzakonskih aktov je organom, ki se s tem ukvarjajo, bila dana ta možnost, da so
               izvedli ta ukrep, kako nameravajo razmere sanirati, kot je napisano, in zato je prav,
               da se o tem pogovorimo na, lahko bi rekli razumen način, na poglobljen način, in da
               se poskušamo dogovoriti o temu, kaj je potrebno storiti, da bi se ta situacija
               sanirala, in da ne bi imela vpliva na širše razmere v državi, predvsem pa ne vpliva,
               ki se ga vsi bojimo, namreč da bi ob kakšni drugi priliki, ob kakšnih drugih zadevah
               podobne ukrepe država uporabila, namesto da reši konflikt, pravzaprav namesto, da bi
               konflikt rešila, dejansko odstranila enega od akterjev konflikta, tako rekoč. Zato je
               prav, da se o tem pogovorimo utemeljeno in razumno, brez napenjanja strun, brez
               velikih besed in mogoče celo podžiganja strani na eni ali drugi strani. Te strasti so
               že močno podžgane, tega mi ne želimo početi. In hkrati bi rekel tudi to, da ne
               razumem tega proceduralnega predloga, ki ga kolegi poslanci iz vladajoče stranke
               lahko dajo, v luči tega, da smo sprav od predsednika poslanske skupine te stranke
               dobili predlog sklepov, ki naj bi jih na tej seji obravnavali in o katerih lahko
               jasno razpravljamo. Sam pa tudi ne bi želel razumeti predloga svojega spoštovanega
               kolega poslanca gospoda Zamernika, kot predloga, s katerim se on pravzaprav te
               razprave na nek način boji oziroma <stage type="mag"/>
               (nadaljevanje)se ji želi izogniti, zato podpiram, prvič, vašo odločitev glede tega
               kako ste sklicali sejo in koga ste vabili in bom jasno glasoval proti takšnemu
               proceduralnemu predlo, če ga boste dali na glasovanje. Hvala lepa.</p>
            </sp>
            <sp xml:id="SDT4-KZPTZČPIEM-Nujna-004-2006-11-10.sp7">

               <speaker>PREDSEDNICA MAG. MAJDA POTRATA:</speaker>

               <p>Hvala. Želi v imenu poslanske skupine še kdo obrazložiti? Izvolite, gospa
               podpredsednica Marjetka Uhan.</p>
            </sp>
            <sp xml:id="SDT4-KZPTZČPIEM-Nujna-004-2006-11-10.sp8">

               <speaker>MARJETKA UHAN:</speaker>

               <p>Hvala lepa in lepo pozdravljeni vsi skupaj! Vi ste sklicali to izredno sejo na
               predlog LDS-a in tudi koga vabite, je to tudi v vaši pristojnosti kot predsednica. Mi
               se v to ne bomo spotikali, ali ste povabili Abrušane ali ne in Rome iz tistega
               območja. Pač pa me je zmotilo, ko ste dejali, da danes pa ne bomo razpravljali o
               razlogih oziroma o povodu za te razmere. O čem pa se bomo potem pogovarjali. Saj ne
               Vlada prišla oziroma ministrstvo kar tja dol pa kar na lepem preselilo te Rome. Če se
               ne bomo pogovarjali o pogojih, o razmerah, ki niso sad trenutka, ampak dolgoletnih
               neurejenih razmer, potem se nimamo danes kaj na odboru pogovarjati. Treba je lepo
               predebatirati vzroke zaradi katerih je prišlo in zakaj je vlada to ravnala, pa bomo
               videli ali je ravnala pravilno ali ne. In se ne strinjam z vašo ugotovitvijo oziroma
               predlogom, da ne razpravljamo o razlogih, zaradi katerih je potem Vlada to storila,
               da je preselila te Rome v Postojno.</p>
            </sp>
            <sp xml:id="SDT4-KZPTZČPIEM-Nujna-004-2006-11-10.sp9">

               <speaker>PREDSEDNICA MAG. MAJDA POTRATA:</speaker>

               <p>Jaz bi vas rada opozorila, da predloga za spremembo dnevnega reda ni bilo. S tem
               štejem, da je predlog dnevnega reda sprejet. Temu ni nihče oporekal. Je pa bil sedaj
               dan proceduralni predlog, za katerega, oprostite, bi hoteli jasno povedali svoje
               stališče do postopkovnega predloga, da se seja prekine.</p>
            </sp>
            <sp xml:id="SDT4-KZPTZČPIEM-Nujna-004-2006-11-10.sp10">

               <speaker>MARJETKA UHAN:</speaker>

               <p>Ne, v Novi Sloveniji ne bomo glasovali za prekinitev seje, ampak, da opravimo
               temeljito razpravo s temi, ki so danes tukaj prisotni.</p>
            </sp>
            <sp xml:id="SDT4-KZPTZČPIEM-Nujna-004-2006-11-10.sp11">

               <speaker>PREDSEDNICA MAG. MAJDA POTRATA:</speaker>

               <p>Hvala lepa. Dajem sedaj predlog za prekinitev seje, tak ki je bil... Ne more biti
               postopkovno, ker je to postopkovni predlog, je samo stališče poslanske skupine lahko,
               to stališče poslanske skupine je pa že bilo povedano. Stališče poslanske skupine je
               bilo obrazloženo. Dajem predlog za prekinitev točke dnevnega reda na glasovanje.</p>
               <p>Kdo podpira predlog poslanske skupine Slovenske demokratske stranke? (2 člana.) Je
               kdo proti? (3 člana.)</p>
               <p>Ugotavljam, da predlog ni bil sprejet.</p>
               <p>.../Glas iz ozadja./... Prosim, izvolite.</p>
            </sp>
            <sp xml:id="SDT4-KZPTZČPIEM-Nujna-004-2006-11-10.sp12">

               <speaker>MIRKO ZAMERNIK:</speaker>

               <p>Hvala lepa. Sedaj žal moram malce izigravati Poslovnik, ker ne pustite, da se
               odgovori na vsaj bistveni dilemi, ki sta bili izrečeni.</p>
               <p>Prva je bila ta, da bi se spoštovani kolega, poslanski, bal razprave o tej tematiki.
               Seveda to je, tako no, milo rečeno, eno tako <stage type="mag"/>
               (nadaljevanje): hudomušno podtikanje, za katerega vsi vemo, da ne drži. Tako tisti s
               strani kogar so bile te besede izrečene kot tudi ostalih.</p>
               <p>Drugi predlog oziroma druga navedba je pa ta, da so sklepi, ki so bili predlagani s
               stani vodje dveh poslanskih skupin...</p>
            </sp>
            <sp xml:id="SDT4-KZPTZČPIEM-Nujna-004-2006-11-10.sp13">

               <speaker>PREDSEDNICA MAG. MAJDA POTRATA:</speaker>

               <p>Gospod Zamernik, lepo prosim, postopkovni predlog, če daste. To ni trenutek
               razpravljanja o postopkovnem predlogu, ki smo ga zavrnili malo prej in razprave o
               postopkovnih predlogih ni. Lepo prosim...</p>
            </sp>
            <sp xml:id="SDT4-KZPTZČPIEM-Nujna-004-2006-11-10.sp14">

               <speaker>BOGOMIR ZAMERNIK:</speaker>

               <p>Ali lahko obrazložim predlog za nadaljevanje?</p>
            </sp>
            <sp xml:id="SDT4-KZPTZČPIEM-Nujna-004-2006-11-10.sp15">

               <speaker>PREDSEDNICA MAG. MAJDA POTRATA:</speaker>

               <p>Zato prosim, da poveste predlog svojega proceduralnega predloga, besedilo. Prosim,
               da ne komentirate tistega o čemer smo že odločili. Lepo prosim!</p>
            </sp>
            <sp xml:id="SDT4-KZPTZČPIEM-Nujna-004-2006-11-10.sp16">

               <speaker>BOGOMIR ZAMERNIK:</speaker>

               <p>Ne komentiram, ampak samo to še povem, preden bom obrazložil in podal drug predlog,
               da so ti sklepi bili predlagani v dobri veri, da se bo ta predlog, ki ga je poslanska
               skupina SDS dala, upošteval. Dobro, to se ni upoštevalo in smo prišli do novega
               dejstva, ki je sedaj tako kot je. Vi boste očitno jemali besedo tistim, za katere
               predvidevate, samo predvidevate, da imajo drugačen pogled ali pa drugačen cilj ali
               pa, ne vem kaj, kot vi, tistim pa, ki se vam zdi ali pa, za katere predvidevate, da
               bodo govorili in pihali v vaš rog, za tiste bo pa lahko se govorilo kakorkoli že. V
               redu, sprejmem tudi to, ampak moj predlog, sedaj nov je ta, da to razpravo sedaj
               opravimo s temi, ki so tukaj in jo nadaljujemo potem, ko bodo tukaj tudi tisti, ki bi
               morali biti tukaj. To kar sem rekel na začetku, se pravi dopolnjujem ta predlog s
               tem, da danes opravimo razpravo, ampak je ne zaključimo. To je moj proceduralni
               predlog.</p>
            </sp>
            <sp xml:id="SDT4-KZPTZČPIEM-Nujna-004-2006-11-10.sp17">

               <speaker>PREDSEDNICA MAG. MAJDA POTRATA:</speaker>

               <p>Sedaj, tole kar ste naredili, je bila zloraba Poslovnika ne, to veste, da je bila.
               Kot predsednica določam dnevni red, dnevni red sem določila, ker mu niste ugovarjali.
               Torej je točka dnevnega reda določena. Predloga za prekinitev seje nismo izglasovali
               in to kar ste sedajle predlagali, je samo, z drugimi besedami že v naprej napovedan
               predlog za prekinitev seje. Sedaj nisem razumela kaj je pomenilo tisto, kar ste
               omenjali v zvezi s tremi predlaganimi sklepi dveh poslanskih skupin. Ali to pomeni,
               da še vedno vztrajate pri teh treh predlogih sklepov ali jih umikate. To je edino
               vprašanje, ki me v zvezi s tem zanima. In nič drugega. To kar ste pa povedali, kot
               rečeno, ne štejem za ustrezno oblikovan proceduralni sklep in ga ne mislim dati na
               glasovanje.</p>
               <p>Ker smo dnevni red sprejeli, potem prosim gospo Darjo Lavtižar Bebler, da v imenu
               poslanskega kluba LDS dodatno obrazloži zahteve za sklic nujne seje. Izvolite.</p>
            </sp>
            <sp xml:id="SDT4-KZPTZČPIEM-Nujna-004-2006-11-10.sp18">

               <speaker>DARJA LAVTIŽAR BEBLER:</speaker>

               <p>Hvala lepa za besedo, gospa predsednica. Po pooblastilu vodje poslanskega kluba LDS,
               ki je v imenu poslanskega kluba predlagal in zahteval sklic te nujne seje s to
               tematiko, želim samo še dodatno obrazložiti naš predlog, torej predlog poslanskega
               kluba LDS in ga utemeljiti. Vsi vemo, da so dogodki povezani z nasiljem med romskimi
               prebivalci in krajani Ambrusa v Občini Ivančna Gorica. Pripeljali<stage type="mag"/> (Nadaljevanje): do začasne preselitve okoli 30 romskih
               prebivalcev iz Ambrusa v Postojno in vse to zbuja opravičeno zaskrbljenost. Najprej
               zato, ker organi, ki so zadolženi za javni red in mir, niso sposobni ali voljni
               preprečiti dejanj, ki povzročajo nemir in ogorčenje med krajani Ambrusa, kot tudi
               zaradi tega, ker država očitno ni sposobna preprečiti obstojanja vrednih teženj po
               kolektivnem kaznovanju pripadnikov Romske skupnosti v Občini Ivančna Gorica. Posebej
               želimo opozoriti, da se je prvič, od kar imamo samostojno državo zgodilo, da je bila
               skupina prebivalcev državljanov Republike Slovenije, prisiljena zapustiti svoja
               bivališča v strahu pred nenadzorovanim nasiljem s strani sokrajanov. Dogodki zadnjih
               dni, oktobra v Občini Ivančna Gorica, nas nedvoumno opozarjajo na to, da se odnosi
               med romsko skupnostjo in večinskim prebivalstvom v nekaterih krajih zaostrujejo, in
               da vlada, vsaj doslej, ni bila sposobna ali voljna uresničevati že sprejetih
               usmeritev za sobivanje in sožitje pripadnikov Romske skupnosti v slovenski družbi.
               Sami ste že, gospa predsednica, točno navedli vprašanja, na katere želimo danes
               dobiti tukaj odgovor, tako da jih ne bi ponovno navajala in s tem jemala čas, ki ga
               upam, utegnemo izrabiti za poglobljeno in koristno razpravo na današnji seji. Želela
               bi pa še dodatno povedati to, da ozadje te naše zahteve po sklicu nujne seje Komisije
               za peticije in človekove pravice, je nesporna ugotovitev, da gre v tem primeru, ki
               smo mu bili priča, tudi za kršitve temeljnih določb Ustave Republike Slovenije in
               mednarodnih pravnih aktov, ki obravnavajo spoštovanje človekovih pravic in temeljnih
               svoboščin in se v tem smislu dotikajo tudi posebnih pravic manjšin in manjšinskih
               etničnih skupnosti, torej tudi Romov v tem konkretnem primeru. Na hitro bi samo
               navedla katere ustavne določbe so bile po našem mnenju tukaj kršene. Gre za 2. členu
               Ustave Republike Slovenije, ki govori o tem, da je Slovenija pravna in socialna
               država. Gre za 5. člen Ustave RS, ki govori o tem, da država na svojem ozemlju
               obvaruje človekove pravice in temeljne svoboščine in ustvarja možnosti za skladen
               civilizacijski in kulturni razvoj Slovenije. Potem gre za zelo pomemben 14. člen
               Ustave RS, ki govori o tem, da so v Sloveniji vsakomur zagotovljene enake človekove
               pravice in temeljne svoboščine, ne glede na narodnost, raso, družbeni položaj ali
               drugo osebno okoliščino, in da so vsi pred zakonom enaki. <stage type="mag"/> (nadaljevanje) Potem želim posebej poudariti oziroma opozoriti na 32.
               člen Ustave, ki je v tem konkretnem primeru še posebej pomemben. To je ta, ki govori,
               da ima vsakdo pravico, da se prosto giblje in si izbira prebivališče, da zapusti
               državo in se vanjo kadarkoli vrne. Ta pravica se sme omejiti z zakonom, z zakonom,
               tako Ustava, vendar samo, če je to potrebno, da bi se zagotovil potek kazenskega
               postopka, da bi se preprečilo širjenje nalezljivih bolezni, zavarovalo red ali če to
               zahtevajo interesi obrambe države. Mi vemo, da je šlo v tem konkretnem primeru za
               prisilno preselitev Romov in v tem smislu ta 32. člen, še posebej nanj opozarjam, ni
               bil spoštovan. Nato bi še navedla nadaljnje člene, pa je to morda tukaj le manj
               pomembno, ampak zato, da ne izrabljam .../Nerazumljivo./... časa, ki nam itak najbrž
               ni na voljo v zadostni meri, gre seveda tudi za kršitve 33. člena Ustave, 34. člena
               Ustave, 35. člena Ustave in 63. člena Ustave in še nekaterih drugih. Potem, ko sem
               govorila o tem, da se v tem konkretnem primeru morajo spoštovati tudi mednarodni
               pravni akti, ki govorijo o varovanju človekovih pravic in temeljnih svoboščin, bi
               posebej rada opozorila na to, da je Slovenija med prvimi ratificirala okvirno
               konvencijo za varstvo narodnih manjšin Sveta Evrope, da je Slovenija prav tako
               ratificirala Evropsko listino o regionalnih ali manjšinskih jezikih, da je seveda
               Slovenija že na samem začetku osamosvojitve pristopila k mednarodni konvenciji o
               odpravi vseh oblik rasne diskriminacije, potem k mednarodnemu paktu OZN, o
               državljanskih in političnih pravicah, k mednarodnemu paktu OZN o ekonomskih,
               socialnih in kulturnih pravicah in na zadnje bi omenila tudi še naš zakon, ki smo ga
               tudi sprejeli na podlagi mednarodnega akta, to pa je Zakon o spremembah in
               dopolnitvah zakona o lokalni samoupravi in Zakon o spremembah in dopolnitvah zakona o
               lokalnih volitvah, na podlagi resolucije, stalne konference regionalnih in lokalnih
               skupnosti Sveta Evrope, s tem, kar navajam na zadnje, je Slovenije tudi uveljavila
               možnost neposrednega zastopanja interesov romskih skupnosti v občinskih svetih.
               Torej, s tem sem želela poudariti, da ne gre tukaj samo za nek obrobni primer, ki je
               nekako spravil v zadrego našo širšo javnost, ampak da gre za zelo vsebinske in
               temeljne, tudi mednarodne akte, h katerim uresničevanju in spoštovanju se je zavezala
               Republika Slovenija.</p>
               <p>Nadalje bi o tem, v zvezi s tem konkretnim primerom, ki smo mu priča, opozorila na
               povsem nesprejemljive kritike ravnanja varuha človekovih pravic v tem konkretnem
               primeru, ki kažejo na elementarno nerazumevanje Vlade in če hočete tudi predsednika
               Vlade, ki je te kritike izražal na račun ravnanja varuha človekovih pravic, ko se je
               neposredno obrnil na komisarja Sveta Evrope za človekove pravice. In potem seveda gre
               tudi ne nazadnje za sporno ravnanje ministra za notranje zadeve gospoda Mateja, ki se
               je v tem konkretnem primeru pojavil na samem mestu kot policist, kot generalni
               direktor policije ali kot komandir policije na terenu, ni jasno pravzaprav. Kajti,
               kolikor je meni znano, ne po Ustavi, ne po zakonu nima te pristojnosti, da bi
               neposredno posegel v to konkretno dogajanje na mestu samem. Tako, da mi seveda
               zastavljamo ta vprašanja in pričakujemo tudi konkretne odgovore, kajti prepričani
               smo, da posamezni organi tukaj niso ravnali v skladu s svojimi ustavnimi in
               zakonskimi pristojnostmi. Da pa že vnaprej odpravim trditve, da je ta družina
               Strojanovih prostovoljno pristala na preselitev v Begunski center v Postojni,<stage type="mag"/>(nadaljevanje) pa bi samo to povedala, več kot
               enkrat smo v neposrednih izjavah v medijih slišali Strojanove povedati, ja šli smo v
               bistvu sporazumno, ampak pod pritiskom in v strahu. Vemo pa, da kakršenkoli sporazum
               ali pravni akt sklenjen sporazumno, ampak pod pritiskom in v strahu velja za ničnega,
               tako je v civiliziranem svetu. In na tej točki bi tudi končala, pa bi potem v
               nadaljevanju tudi videli, kako bo razprava tekla in kakšne sklepe v končni fazi bo
               poslanska skupina LDS predlagala. Med sklepi, ki jih vsekakor želimo tukaj zastopati
               in se do njih dokopati, sodi eden zagotovo in to je, da ima družina Strojan pravico
               sama se odločiti, kje bo nadalje prebivala.</p>
               <p>In seveda, eden možen sklep je tudi ta, da bi predlagali ministru za notranje zadeve
               gospodu Mateju, da razmisli o tem, ali ne bi kazalo podati odstop z mesta ministra za
               notranje zadeve, pri čemer seveda bi to razumno, po našem mnenju odločitev, mi z naše
               utemeljevali tudi z njegovim neprimernim ravnanjem v zadevi, se spomnite, v zadevi
               Plut. Kot rečeno, na tej točki bi pa zdaj zaključila. Hvala.</p>
            </sp>
            <sp xml:id="SDT4-KZPTZČPIEM-Nujna-004-2006-11-10.sp19">

               <speaker>PREDSEDNICA MAG. MAJDA POTRATA:</speaker>

               <p>Hvala lepa. Preden nadaljujemo, dr. Pavel Gantar je že povedal, da nadomešča s
               pooblastilom poslanko gospo Majdo Širca, hočem vam povedati, da imam o tem tudi
               ustrezno listinsko dokazilo, tako da je to tudi uradno zabeleženo.</p>
               <p>In zdaj prosim predstavnika Vlade Republike Slovenije, domnevam, da bo prvi želel
               besedo minister za notranje zadeve, gospod Dragutin Mate. Izvolite.</p>
            </sp>
            <sp xml:id="SDT4-KZPTZČPIEM-Nujna-004-2006-11-10.sp20">

               <speaker>DRAGUTIN MATE:</speaker>

               <p>Ponavadi želijo na zasedanjih parlamenta najprej dodatno obrazložitev k odgovoru, ki
               je bil dan in šele potem v razpravi se vključujemo. Tako, da ne vem, kaj zdaj želite
               od mene.</p>
            </sp>
            <sp xml:id="SDT4-KZPTZČPIEM-Nujna-004-2006-11-10.sp21">

               <speaker>PREDSEDNICA MAG. MAJDA POTRATA:</speaker>

               <p>Želela sem vas vprašati ali želite besedo in sem vam besedo dala. Vem pa, da smo v
               imenu Vlade dobili odgovor direktorja Urada za narodnosti in nobenega drugega
               odgovora ne. Če ne želite besede, potem sprašujem predsednika vladne komisije za
               Rome, Komisija Vlade Republike Slovenije za zaščito Romov, dr. Milana Zvera ali želi
               besedo.</p>
            </sp>
            <sp xml:id="SDT4-KZPTZČPIEM-Nujna-004-2006-11-10.sp22">

               <speaker>DR. MILAN ZVER:</speaker>

               <p>Hvala za besedo, gospa predsednica, ampak jaz bi tudi raje besedo nekoliko kasneje,
               ko bo razprava že bolj razvita, da bi tudi lahko odgovoril na morebitna vprašanja in
               pojasnila, tako da bi res predlagal na začetku, najprej pojasnil stališča Vlade,
               direktor urada, lahko tudi jaz to storim, če želi, ampak rad bi se še kasneje oglasil
               k besedi, če dovolite. V kolikor je ne bom dobil, bi pa seveda sedaj.</p>
            </sp>
            <sp xml:id="SDT4-KZPTZČPIEM-Nujna-004-2006-11-10.sp23">

               <speaker>PREDSEDNICA MAG. MAJDA POTRATA:</speaker>

               <p>Seveda boste dobili besedo. Jaz sem vas samo vprašala, če jo želite zdaj v tem
               trenutku. In bom upoštevala vaš predlog in sprašujem direktorja Urada za narodnosti,
               če želi besedo. <stage type="mag"/>
               </p>
            </sp>
            <sp xml:id="SDT4-KZPTZČPIEM-Nujna-004-2006-11-10.sp24">

               <speaker>MAG. STANKO BALUH:</speaker>

               <p>Hvala lepa za besedo predsedujoča. Konkretno to, kar je gospa Beblerjeva povedala, bi
               bilo morda kar dolgo odgovarjati na vsa ta vprašanja in mislim, da smo se predvsem
               fokusirali v tem, kar je gospa Beblerjeva rekla, kar gre zadeve usmerjene glede
               reševanja pravnosti države in enakosti vseh državljanov ne glede na njihove osebne
               okoliščine. In v tem primeru je nesporno, da mora pravna država zagotavljati
               človekove pravice in temeljne svoboščine vsem, ki so pod njeno jurisdikcijo pod
               enakimi pogoji. V primeru, ko pride pa do konflikta med različnimi pravicami oziroma
               pravnimi vrednotami, tako med posamezniki ali celo med pravicami, katerih nosilec je
               lahko v konkretnem primeru isti subjekt, je pravna država dolžna na najboljši možni
               način, glede na konkretne okoliščine ob upoštevanju ustavnega načela sorazmernosti,
               ko dela načela pravne države zavarovati te pravice. In mislim, da je država v tem
               primeru tudi tako delovala. V kolikor pa v konkretnem primeru ni mogoče intervencija
               pravne države na način, da bi lahko zagotovili uresničevanje vseh pravic posameznikov
               ali posameznika, če bi lahko nosilec teh pravic, lahko nastala nepopravljiva in huda
               škoda, so pristojni organi dolžni ukrepati tako, da zagotovijo uresničevanje pravic v
               skladu z njihovo hierarhijo, torej tako, da se najprej zavarujejo najvišje vrednote
               pravic.</p>
               <p>Ko je naštevala gospa Beblerjeva ustavne določbe posameznih členov, bi morda tukaj
               samo dodal, da je še zelo pomemben v tem primeru 15. člen Ustave, ki izjemoma
               dovoljuje omejitev določenih pravic, v kolikor iz narave stvari in vsebine pravic
               izhaja, da ena pravica ovira drugo oziroma da se medsebojno omejujeta. Torej načelo
               pravne države preko načel sorazmernosti v skladu z načelom praktične konkordance
               zahteva zmanjšanje uresničevanja določene pravice le v obsegu, ki je nujno potreben,
               zaradi uveljavitve druge hierarhične pomembnejše pravice. In mislimo, da v tem
               primeru, konkretno ko se pogovarjamo, v konkretnem primeru Ambrus je prihajalo do
               tega. V tem primeru bi morda veljalo še dodatno izpostaviti 8. člen Ustave, kot ga je
               tudi gospa Beblerjeva omenila, ki v drugem odstavku zagotavlja neposredno
               uporabljivost ratificiranih uveljavljenih mednarodnih pogodb, med katere pa tudi
               spada in mislim, da se, če se ne motim, je nisem slišal Evropska konvencija o
               človekovih pravicah, <stage type="mag"/> (nadaljevanje) ki v
               členih od 8 do 11 izjemoma dovoli omejitev z njo priznanih pravic v kolikor so le-te
               nujne v demokratični družbi in le v primeru, če so podani posebni razlogi ali posebne
               okoliščine, ki jih konvencija izrecno navaja in tega v tem primeru se je Vlada tudi
               posluževala. Če bo še v nadaljevanju kakršnokoli vprašanje bom z veseljem tudi na to
               še naprej odgovarjal. Hvala lepa.</p>
            </sp>
            <sp xml:id="SDT4-KZPTZČPIEM-Nujna-004-2006-11-10.sp25">

               <speaker>PREDSEDNICA MAG. MAJDA POTRATA:</speaker>

               <p>Hvala mag. Baluh. Zdaj sprašujem dr. Gantarja ali imate postopkovno? Potem bi pa
               najprej dala besedo še drugim vabljenim na sejo in potem odpiram razpravo poslank in
               poslancev. Sprašujem gospoda Matjaža Debeleka predstavnika urada za enake možnosti,
               če želi besedo? Izvolite.</p>
            </sp>
            <sp xml:id="SDT4-KZPTZČPIEM-Nujna-004-2006-11-10.sp26">

               <speaker>MATJAŽ DEBELAK:</speaker>

               <p>Hvala za besedo gospa predsednica. Urad za enake možnosti je po zakonu o
               uresničevanju načel enakega obravnavanja pristojen, da koordinira oblikovanje politik
               in pripravo predpisov na področju diskriminacije, njenega prepričevanja in njenega
               odpravljanja. Iz tega razloga deluje pri uradu za enake možnosti tudi zagovornica, ki
               obravnava individualne primere domnevnih kršitev diskriminacije. V konkretnem primeru
               zagovornica ni dobila nobene pobude v obravnavo, seveda pa na lastno pobudo
               zagovornica na podlagi zakona ne more delovati.</p>
               <p>Urad za enake možnosti opravlja tehnično administrativne naloge tudi za Svet Vlade
               za uresničevanje načel enakega obravnavanja. Tu lahko omenim, da je prišla pobuda več
               kot tretjine članic in članov tega sveta za sklic seje. Z nami je tudi predsednik
               sveta dr. Milan Zver in verjamem, da bo v bodoče ta seja sklicana v najkrajšem možnem
               času. Toliko z moje strani. Hvala.</p>
            </sp>
            <sp xml:id="SDT4-KZPTZČPIEM-Nujna-004-2006-11-10.sp27">

               <speaker>PREDSEDNICA MAG. MAJDA POTRATA:</speaker>

               <p>Hvala lepa gospod Debelak. In zdaj sprašujem gospoda Ota Baranja predstavnika Zveze
               Romov Slovenije ali želi besedo? Izvolite.</p>
            </sp>
            <sp xml:id="SDT4-KZPTZČPIEM-Nujna-004-2006-11-10.sp28">

               <speaker>OTO BARANJA:</speaker>

               <p>Hvala lepa. V začetku../nerazumljivo./... pozneje, ko bo razprava bomo se pa tudi
               vključili.</p>
            </sp>
            <sp xml:id="SDT4-KZPTZČPIEM-Nujna-004-2006-11-10.sp29">

               <speaker>PREDSEDNICA MAG. MAJDA POTRATA:</speaker>

               <p>Hvala lepa. Sprašujem varuha človekovih pravic gospoda Matjaža Hanžka ali želi
               besedo? Izvolite.</p>
            </sp>
            <sp xml:id="SDT4-KZPTZČPIEM-Nujna-004-2006-11-10.sp30">

               <speaker>MATJAŽ HANŽEK:</speaker>

               <p>Hvala lepa. Jaz bi bil rad tudi čim krajši. Jaz sem osebno in tudi kar nekaj ljudi
               iz mojega urada smo bili ves čas vpleteni, še vedno stojimo na stališču, da ni šlo za
               zakonito akcijo. Ne bi našteval tukaj vrsto členov v Ustavi, nekaj jih je že bilo
               naštetih, ker bomo zgubljali čas. Vsekakor pa se je iz akcije videlo, da gre za
               nesprejemljivo pripisovanje kolektivne odgovornosti za posamezna dejanja na celotno
               skupnost, ne samo na družino, ampak za celotno nacionalno skupnost, da policija ni
               naredila tisto kar bi lahko. Jaz moram tukaj reči, da žal mi preveč zdaj bomo
               kritizirali policijo, ampak jaz sem prepričan, da policija zna bolj strokovno delati
               kot je v tem primeru delala in je moje osebno mnenje, da ni smela delati tisto kar
               del, namreč najmanj, vsi smo vedeli, da se ljudi zbira in da bo prišlo do velike
               množice najmanj kar bi morala posredovati pred 20, 30, 40, 50 ljudi, ampak so še
               dovolili, da so ure in ure ljudje prihajali zraven in se je masa večala, tako da na
               koncu so rekli: "Nič ne moremo narediti."</p>
               <p>Glede prostovoljnosti. Vsekakor se strinjam s tem kar je bilo že rečeno.
               Prostovoljna odločitev pod grožnjo, ne bom ponavljal kakšne grožnje, saj smo 100 krat
               že videli.../nerazumljivo./.. naprej slišimo, da ni bilo zdaj kar na enkrat nobenih
               groženj in če ni bilo nobenih groženj pa sploh ni več smisla, zdaj se pa spet govori,
               da so ljudem življenje reševali. Prostovoljnosti pod silo groženj ne bi <stage type="mag"/> (nadaljevanje) nobeno sodišče priznalo. Se
               strinjam, da je možno omejiti določene pravice v določenih situacijah, ampak te
               pravice se lahko omejijo le v skladu z zakonom in v demokratični družbi poznamo tudi
               procedure, to pomeni sodišče, odločba in tako naprej. Če je šlo za reševanje
               življenja ljudi, ne vem kako se bo v drugih naslednjih situacijah, ko bodo ljudje
               spet hoteli koga karkoli narediti ali se bo vedno spet odpeljalo tistega, ki bo
               ogrožen ali bodo državni organi ravnali tako, da bodo preprečili tistemu, ki komu
               grozi. Če sem malo sarkastičen, potem bi pred časom, ko so bile demonstracije v
               Postojni, postojnski center za tujce odpeljali nekam drugam, ne pa demonstrante, da
               so odpeljali, eno takšno primerjavo bi potem lahko naredil. Če je šlo za, tudi
               slišimo, za ogrožanje pitne vode, v 12-ih letih se ni nič naredilo, prepričan sem, da
               se v nekaj dneh nadaljnjih ne bi še nič spremenilo in tudi za to so, za izvedbo
               odstranitev grožnje za vodo so natančno določene procedure, predstavnica Ministrstva
               za okolje in prostor je tukaj in lahko to bolj točno pove. Vsekakor ni v nobenem
               zakonu, da je ta procedura, da pride nekaj 100 ljudi in zahteva, da se nekaj uredi.</p>
               <p>Tretjič, kar bi pa jaz, lahko se pa še o drugih stvareh pogovarjam. Tretjič, kar bi
               tukaj posebej omenil vzorec odstranjevanja je že postal vzorec tisto kar sem prvi
               trenutek rekel, ne samo za romske problematike, mi že dobivamo telefone, na primer z
               občine kličejo funkcionarji oziroma tam zaposleni, da je prišlo nekaj 10 ljudi, da
               naj občina poskrbi in da se odpelje nek človek, pa smo spet mislili, da je problem z
               Romi, ne, ne ni Rom, ampak je malo problematičen, najbrž sodi v psihiatrično kliniko
               in potem občinski funkcionarji ne vedo kaj narediti, nas kličejo, mi povemo, da kdo
               sodi v psihiatrično kliniko odločajo strokovni organi ne pa množica, ampak to se je
               že začelo, ne samo z Romi tudi z ostalim, vsak, ki se mu bo zazdelo, da je nekomu
               nekdo nadležen in v napoto, vsak od nas ima koga, ki mu je nadležen in vsak od nas je
               komu nadležen in je nekdo, ki bi ga rad odpeljal in to je vzorec, ki se bo nadaljeval
               in bojim se, da je še vedno prva zamera najmanjša zamera, vsaka nadaljnja bo težja.
               Če bo potrebno se bom še oglasil, za enkrat pa ne bi na obtožbe zaradi mojega
               informiranja Sveta Evrope odgovarjal, razen, če želite.</p>
            </sp>
            <sp xml:id="SDT4-KZPTZČPIEM-Nujna-004-2006-11-10.sp31">

               <speaker>PREDSEDNICA MAG. MAJDA POTRATA:</speaker>

               <p>Hvala lepa. Gospa Brankica Petkovič predstavnica mirovnega inštituta izvolite
               besedo, če želite.</p>
            </sp>
            <sp xml:id="SDT4-KZPTZČPIEM-Nujna-004-2006-11-10.sp32">

               <speaker>BRANKICA PETKOVIČ:</speaker>

               <p>Prosim. Nekaj stavkov le morda v nadaljevanju v razpravi. Mi namreč smo tudi v javni
               razpravi izpostavili mnenje, da po našem mnenju gre za nedopustno dejanje
               diskriminacije, in sicer diskriminacije na etnični podlagi, kar je prepovedano po
               ustavi, po zakonih, po dveh evropskih direktivah in mnogih mednarodnih aktih, ki jih
               je Slovenija sprejela. Zakaj menimo, da gre za diskriminacijo? To je v pravni praksi
               tudi možno dokazati, namreč če bi za to romsko družino predvideli in našli
               nadomestek, če bi šlo za družino neke druge narodnosti smo prepričani, da ukrep
               države v pristojnih organih ne bi bil enak. Lahko to izpeljem tudi naprej. Najprej bi
               povedala zakaj se je zbrala množica in napotila proti romskem naselju. To je predmet
               neke širše razprave o kateri bi morali razpravljati, ko razpravljamo o slovenski
               družbi. V tej družbi romska skupnost živi popolnoma na obrobju, ne uživa vse to kar
               mi lahko uživamo, resurse sodobne družbe<stage type="mag"/>(nadaljevanje) je odrinjena v revščini itd., velikokrat diskriminirana pri
               zaposlovanju, izobraževanju, itd., vendar se ne zbere v množico in ne napoti med
               parlament ne pred čigavo drugo hišo. Če bi se pa napotila, sprašujem državne organe,
               ali bi preselili krajane slovenske narodnosti ali katerokoli druge narodnosti za
               begunce. Če speljemo to naprej pridemo in to pravim pravna praksa omogoča do
               izrecnega dokazila, da je šlo za diskriminacijo na etnični osnovi. Poleg tega lahko
               govorimo o tem, da naš sistem predvideva tudi sistem pravne pomoči, ki ga
               zagotavljamo prosilcem za azil in mnogim drugim. V tem ukrepanju država ni poskrbela,
               da bi ta družina imela dostop do pravnega nasveta. Ne samo, da je bila pod prisilo,
               pod grožnjo s smrtjo tudi ni poskrbljeno za to, da bi se lahko s kom posvetovali, da
               bi lahko svoj položaj in nadaljnje ukrepanje lahko s kom drugim premislili.</p>
               <p>Zakaj menimo, da je šlo pod prisilo in grožnjo s smrtjo. Oni so preseljeni, če se ne
               motim 29. oktobra. Sama sem spremljala, verjetno vsi vi poročila Nacionalne
               televizije 25. oktobra zvečer zborovanja v Ambrusu in po tem večeru sem pisala
               protestno pismo odgovornemu uredniku Informativnega programa televizija Slovenija,
               ker je prispevek prikazoval zborovanje krajanov Ambrusa in tudi nekaj prizorov
               policistov v neki temi, nikjer ni bilo ne družine in ne kateregakoli pripadnika
               Romskih skupnosti, zvenel je kot ukrep krajanov zoper podivjane Rome, pri čemer smo
               lahko iz besednjaka in prizorov videli, da gre za nekoga drugega, ki je podivjal v
               danih okoliščinah in potem je sledila še neka druga oddaja, ki je ravno tako s
               sovražnim govorom omenjala Romsko skupnost.</p>
               <p>Torej, napoved, izredno napoved v kamero pripadnika neke druge skupnosti, da bo šel
               v naselje, bo masaker in da bo poklal, kako drugače razumeti kot napoved umora.
               Sprašujem tudi v tem kontekstu, če je možno sprejeti vse argumente, ki jih sedaj
               slišimo z vladne strani, ali lahko vlada javnosti razloži in pristojni organi kako so
               ukrepali zoper posameznikov, ki so izrekali takšne napovedi in tako grožnjo, ki je
               kaznivo dejanje v tej državi, če se ne motim. Ravno tako tudi to zborovanje in
               napotitev množice proti romske naselju ni bila napovedana, prijavljena in ravno tako
               je neki prekršek v tej državi. Niti o tem v vsem teh obdobju razprave o priselitvi
               romske družine nismo ničesar slišali.</p>
               <p>Na tem mestu bi zaključila, če bo potrebno se bom še vključila v razpravo. Hvala
               lepa.</p>
            </sp>
            <sp xml:id="SDT4-KZPTZČPIEM-Nujna-004-2006-11-10.sp33">

               <speaker>PREDSEDNICA MAG. MAJDA POTRATA:</speaker>

               <p>Hvala lepa. Sedaj sprašujem, če hoče še kdorkoli od predstavnikov Vlade, ki sem jih
               prej prebrala in so vabljeni. Izvolite minister, Dragutin Mate.</p>
            </sp>
            <sp xml:id="SDT4-KZPTZČPIEM-Nujna-004-2006-11-10.sp34">

               <speaker>DRAGUTIN MATE:</speaker>

               <p>Hvala lepa. Sedaj je že neka zaokrožena cela bila podana pa bi vendarle veljalo
               povedati nekaj v zvezi z besedami, ki so bile tukaj izrečene.</p>
               <p>Najprej, Vlada ni izvršila nobene preselitve ljudi, ljudi so se preselili na
               lokacijo, ki jim jo je Vlada ponudila. Ni šlo za nobeno prisilno preselitev in ni šlo
               za nobeno prisilo s strani državni organov, da to morajo narediti. Tudi nobeden
               predstavnik vlade ni sodeloval pri njihovem pripravljanju stvar, ko so se preselili
               na začasno lokacijo, ki so jo tudi sami sprejeli. <stage type="mag"/>(nadaljevanje) Torej, ni šlo za nikakršno odstranjevanje ljudi, za
               kakršnegakoli prostora, ampak za neko čisto svobodno odločitev posameznih ljudi, ki
               so v določenih okoliščinah se odločili, da ravnajo tako kot so ravnali.</p>
               <p>Najprej bi povedal seveda tudi nekaj okoli tega, da smo vsi enaki pred zakonom. Res
               smo vsi enaki pred zakonom tudi glede postavljanja objektov, ki morajo biti
               postavljeni legalno z gradbenimi dovoljenji in na prostoru, ki ni pod vodovarstvenim
               režimom in se ne ogroža pitne vode za približno 8 tisoč prebivalcev, če govorimo o
               enakosti pred zakonom.</p>
               <p>Vsem ljudem je dana svoboda gibanja kot je bilo povedano tukaj. Res je, vsi imajo
               svobodo gibanja in tudi ta Romska družina ima svobodo gibanja tudi sedaj popolnoma
               zagotovljeno in če jih ne zadržuje v zaprtem prostoru, nihče jim ne omejuje pravice
               gibanja in kot sami veste sta tudi dva člana te romske družine včeraj bila v svojem
               zaselku brez, da bi jih kdorkoli pri tem oviral ne s strani državni organov ne s
               strani lokalnega prebivalstva.</p>
               <p>Policija je v času dogodkov, ki jih omenjate tudi pred tem in seveda, zato je težko
               se ne dotakniti vseh dogodkov in širših razsežnosti in seveda zato bom, se
               opravičujem, moral tudi kaj o tem povedati. Delovala na tem prostoru, policija je
               zagotavljala javni red in mir in popolnoma neprimerno se mi zdi tudi to, da se
               primerjajo demonstracije pred centrom za tujce v Postojni, kjer je šlo za nasilno
               uničevanje državne lastnine, objekta, ki je bil zgrajen z denarjem davkoplačevalcev v
               skladu z zakoni in pravili, ki veljajo v tej državi in seveda vleči paralele, da gre
               za popolnoma identično zadevo v center za tujce je legalna institucija, deluje v
               skladu z zakoni te države in nekdo je uničeval državno lastnino, ki so jo plačali vsi
               državljani te države.</p>
               <p>Glede rasne nestrpnosti moram povedati, da policija od samega začetka dogodkov v tej
               krajevni skupnosti zbira prijave in obvestila ter tudi sama raziskuje zadeve v zvezi
               s 300. členom Kazenskega zakonika Slovenija glede rasne nestrpnosti. V kolikor bodo
               podani vsi razlogi in zbrani dokazi za podajanje kazenske ovadbe bodo le takšne
               kazenske ovadbe podane proti posamezniku tako, da ni res, da policija na tem področju
               nič ne dela in ni res, da policija ni zagotavljala varnosti s področja javnega reda
               in miru na tem prostoru. Na samem prostoru dne 28.10. je bilo prisotno več kot 100
               policistov, ki so zagotavljali javni red in mir razen rednih policijskih enot, ki
               delujejo na tem prostoru iz Policijske postaje Grosuplje so bili na tem prostoru tudi
               posebna Policijska enota Ljubljanske policijske uprave, ki je zagotavljala takšno
               stopnjo varnosti, kjer ni bil nihče fizično ogrožen in nikomur ni grozila življenjska
               nevarnost. Tako da je delo policije potekalo korektno in v skladu s pravili stroke in
               nikakor ni bil v tistem dnevu ogroženo nobeno življenje. Res pa je, da je družina
               sama prosila direktorja policijske uprave, ki se je ob popoldanskih urah pridružil na
               samem dogodku oziroma prišel pogledati kako policisti delajo in izvajajo naloge s
               prošnjo, da naj posreduje svojim nadrejenim prošnjo, da bi se želeli preseliti nekam
               drugam. <stage type="mag"/>(nadaljevanje) Jaz sem takšno
               obvestilo tudi prejel in na podlagi tega je bilo ocenjeno, da je dobro se poskušati
               pogovoriti z obema stranema in najti takšno rešitev, ki bo zmanjšala napetosti, ki so
               v tistem trenutku potekale na tistem prostoru in najti rešitev, ki bo za vse
               sprejemljiva. Med tem sem prejel tudi klic varuha človekovih pravic, gospod Hanžka, z
               njim sva govorila, ko sem bil na poti proti Ambrusu in na kratko sem mu povedal, kaj
               se dogaja v tem prostoru, ter da odhajam na ta prostor zato, da poskušam najti neko
               srednjo pot in umiriti razmere na tem prostoru. Potem sva s tem razgovorom končala.
               Prišel sem na sam kraj dogodka, kjer sem opravil razgovore z manjšo skupino ljudi, če
               rečem s predstavniki ene in druge strani v tem sporu. In še enkrat mi je bilo s
               strani družine Romov podana želja, da se želijo preseliti od tukaj in da, če jim
               lahko pri tem pomagamo. Jaz sem jim podal predlog, s katerim so se potem umaknili in
               se sami med seboj pogovorili, prišli nazaj in dejali, da želijo na takšen način
               rešiti nastalo situacijo in prispevati tudi k zmanjšanju napetosti, ki so bile na tem
               prostoru. Predlog poznate oziroma ga verjetno vsi ne poznate, ker po tem, kar sem
               slišal tukaj, se interpretira na zelo, zelo različne načine. Glede na to, da je sam
               objekt, ki se nahaja na tej parceli, če tako rečem, na zemljišču, ker ni parcela, ker
               ni zazidljiva, se nahaja nek zidan objekt, ki je nelegalno zgrajen že vrsto let, je
               seveda tudi njihova želja bila, da na nek način najdemo takšno rešitev, ki bo tudi
               trajno reševala vprašanje njihove nastanitve in legalizacije objekta, kjer živijo. Na
               tem prostoru ni mogoče legalizirati objektov, v nobenem primeru. Gre za vodovarstveno
               območje, za vodno zajetje, ki je v neposredni bližini in zato je treba najti drugo
               lokacijo, kjer bo družina lahko živela, seveda, v skladu s svojimi navadami, željami
               in vsem ostalim, sprejeli so predlog, da ostanejo do tri tedne v centru, v bivšem
               centru za azilante, se pravi v zgornji vojašnici v Postojni, kjer jim je država preko
               običajnih norm zagotovila pogoje. Mi smo državljanom Republike Slovenije, ki so pač
               izrazili to željo šli nasproti, tako da smo jim zagotovili prostor, kjer je tekoča
               voda, elektrika, gretje, zagotovili smo jim tudi prehrano, za to obdobje, dokler ne
               najdemo primernih lokacij, ki jim jih bomo predlagali in sami, popolnoma sami in
               svobodno se bodo odločili, kam želijo iti. Če se bodo odločili, da gredo nazaj v
               Ambrus, bodo šli pa nazaj v Ambrus, jaz ne morem na to vplivati, mi bomo ponudili
               tudi druge možnosti, absolutne takšne, kjer bo možno legalizirati objekte, kjer bi
               želeli živeti. Na tem prostoru ni mogoče legalizirati tega objekta. In to mora biti
               zelo jasno, v skladu z Ustavo in z zakoni in enakostjo pred zakonom. Ne more biti
               potencialnih ogroženih 8000 ljudi, ki uživajo pitno vodo, zato da legaliziramo
               objekt, ki lahko potencialno ogroža, ta objekt tudi nima ne tekoče vode, ne
               elektrike, ne gretja, skratka ničesar od tega. Še enkrat bi želel zaključiti...<stage type="mag"/>(nadaljevanje) Dolžan sem odgovor še na eno
               vprašanje, da sem bil na terenu kot komandir policijske postaje ali ne vem kaj še
               vse. Glede na dogovor, ki je potekal in željo romske družine, da se zagotovi varnost
               njihovega premoženja, ki je tukaj, ves čas razgovorov je bil prisoten tudi direktor
               policijske uprave, je res, da sem direktorju policijske uprave takrat rekel, da se mi
               zdi primerno, da se ta želja, ki jo ima romska družina uresniči in da seveda policija
               zagotovi vso potrebno varnost, ki je na tem prostoru. Jaz nisem dajal nobenih
               navodil, kdaj naj se posebna policijska umakne, kako naj taktično delujejo, kje bo
               kateri policist razporejen in tako dalje. Vsi tisti, ki se tako odlično spoznajo na
               policijsko delo, bi morali vedeti, kaj opravlja komandir policijske postaje in kakšne
               konkretne naloge daje, razen, če si mislijo, da bi moral iti ne vem kam, pa po ne vem
               komu sporočiti to, da se naj zagotavlja neka varnost na nekem prostoru. To je
               popolnoma legitimno in policija ima tako ali tako nalogo, da zagotavlja varnost
               državljanov in seveda tudi premoženja. Glede na vse okoliščine, se mi je zdelo
               primerno, da še z enim stavkom posebej to ponovim.</p>
               <p>Če na kratko zaključim, v tem primeru ni šlo za nikakršno odstranjevanje kogarkoli,
               kot se želi tukaj predstaviti, s strani nekaterih, ni šlo za preselitev, za nasilno
               preselitev nobenega. Šlo je za izraženo prošnjo za pomoč, prošnjo za to, da se
               uredijo razmere, da se najde primerna rešitev za njihovo bivanje, oni se namreč ravno
               tako zavedajo, da so zadeve nelegalno postavljene na tem prostoru in nihče jih ni
               preseljeval. Policijsko vozilo, ki je bilo prisotno pri njihovem gibanju do centra do
               zgornje vojašnice v Postojni je bilo prisotno zgolj zato, da so vedeli, kje je ta
               center, ker niso vedeli, kje je ta stavba in so sami želeli, da jim pomagamo, da
               pridejo do tja. Ostali so, kot sami veste, tisto noč tam, zjutraj so sami pripravili
               stvari, nihče jih ni silil v to, ne jaz, ne policisti niso tam stali, da bi jih
               preganjali ali kakorkoli drugače, ne razjarjena masa, kot se tako skuša predstaviti,
               oni so glede na dogovor, ki smo ga prejeli, sami potem ta dogovor spoštovali, če ga
               naslednji dan ne bi spoštovali, ga ne bi spoštovali. Nihče jih ni priseljeval, jaz
               jih nisem drugi dan klical, ali se pakirate, ali greste, nikogar nisem klical, tudi v
               Sloveniji nisem bil naslednji dan več. V centru v Postojni, pa je država kot sem
               rekel, zagotovila tiste minimalne pogoje, do takrat dokler ne bo oziroma za obdobje
               do treh tednov, ko bodo imeli seveda predstavljene določene lokacije, za katere bodo
               sami prostovoljno odločili, če bodo šli na njih, če ne bodo šli na njih, se bodo
               odločili drugače, svobodno, kot svobodni državljani. In nimamo nobene pravice njim
               kratiti svobodo gibanja, in tudi sedaj v tem trenutku jim ni ničesar glede tega
               kršeno. Toliko za zdaj, hvala.</p>
            </sp>
            <sp xml:id="SDT4-KZPTZČPIEM-Nujna-004-2006-11-10.sp35">

               <speaker>PREDSEDNICA MAG. MAJDA POTRATA:</speaker>

               <p>Hvala lepa. K besedi so se po zaporedju, tako kot sem zbirala prijave javili dr.
               Gantar, Jožef Školč in dr. Zver. Izvolite besedo dr. Gantar.</p>
            </sp>
            <sp xml:id="SDT4-KZPTZČPIEM-Nujna-004-2006-11-10.sp36">

               <speaker>DR. PAVEL GANTAR:</speaker>

               <p>Hvala lepa, gospa predsednica. Svojo intervencijo bom mogoče nekoliko spremenil,
               glede na to, kar je povedal minister, gospod Mate. Začel bom z njegovim, po mojem
               ključnim stavkom, da Vlada in ministrstva, in njegovo ministrstvo ni izvršila nobene
               konkretne preselitve ljudi. Da se je romska družina za to odločila prostovoljno, da
               je celo iskala ta romska družina pomoč, kam naj gre, in da jih je prosila, da
               policija zaščiti. To verjamem, da je prosil, da jih zaščiti pred množico, ki je
               grozila. <stage type="mag"/> (nadaljevanje) Gospod minister, ta
               vaš odgovor, jaz moram reči, ni preveč inteligenten. Jaz razumem, da je povsem
               legitimno in upravičeno, če poskušate pretentati opozicijo, vsaka Vlada bo poskušala
               malo pretentati opozicijo, če se bo pustila. To je legitimno in dopustno. Ampak, da
               bi poskušala pretentati vse državljane in državljanke Slovenije je pa malo preveč.
               Oni so gledali televizijo, gledali medije, spremljali medije, poslušali, kaj se
               dogaja, poslušali to, kar so izjavili državni uradniki, krajani Ambrusa, sami
               pripadniki romske družine in tudi tisti, ki celo menijo, da je minister in da je
               Vlada ravnala prav in da bi mogoče morala ravnati še ostreje v tem duhu, v katerem je
               ravnala, ne izraža nobenega dvoma, da je bila to akcija države. Ne pa kot rečeno,
               neka tako rekoč popolnoma, bi rekel, prostovoljna odločitev te romske družine, ki so
               prosili za zaščito, ker jim je grozilo nasilje. In vi ste to zaščito izvedli tako, da
               ste jih, bi rekel, prisilno preselili v begunski center. Drugače razumno tega ni
               mogoče interpretirati in ne podcenjevati volj, torej razuma ljudi, da jih poskušajo
               prepričati, da je črno belo in belo črno in rumeno rjavo in tako naprej. Zato so moja
               vprašanja seveda jasna. Jaz se ne bom spuščal v vprašanje motivov cele verige
               dogodkov, na nek način seveda tudi dobro razumem reagiranje, torej motiv ali pa
               vzroke, ki so pripeljali do tega, nobenega ne želim obsojati. Želim pa povedati
               enostavno stvar, predvsem to, na podlagi katerih zakonskih zakonov in iz njih
               izvedenih pooblastil ste, pač storili to, kar ste storili - ali na osnovi Zakona o
               javnem redu in miru, ali na osnovi Zakona o policiji, ali na osnovi Zakona o varstvu
               okolja, ali na osnovi Zakona o urejanju prostora? Na osnovi katerih konkretni pravnih
               pooblastil ste ravnali? In to me zanima povsem jasno. In zakaj me zanima to? Predvsem
               zato, spoštovane kolegice in kolegi, spoštovana predsednika, spoštovani predstavniki
               vlade, oba ministra - zato, ker mislim, kot misli varuh človekovih pravic, da je
               bila, bi rekel, prva žrtev tega konflikta pravna država. Vsi tisti, ki imajo mogoče
               še malo refleksa iz prejšnjega režima in ki vedo za transformacijo vedo, da je tisto,
               kar želimo, kar smo želeli imeti, in smo mislili, da imamo, pravna in demokratična
               država, kar pa pomeni, da smo se vsi mi, državljani in državljanke Republike
               Slovenije, odrekli nasilju pri urejanju medsebojnih zadev in da smo to nasilje
               poverili in prenesli na državo, na njegove organe, ki lahko uporabijo prisilo in
               nasilje, če smem tako reči, na osnovi zakona, kadar seveda pride do takšnih
               konfliktov, da je treba zaščiti temeljne pravice in svoboščine. Jaz ne bom dvignil
               roke na drugega, zato, ker imam pravno državo, ker bo zaščitila moje interese in tako
               naprej. In tukaj je bila kršena ta temeljna zadeva, ne samo v tem, da se je morala
               romska družina preseliti iz manj toplega v bolj tople ali ne vem kakšne prostore,
               ampak je preprosto v tem, da v trenutku nimamo več garancije, da pravzaprav nasilje
               kot legitimna metoda obračunavanja v družbi na ta ali oni način ni dobila proste
               poti. Žal mi je, gospod minister, tukaj moram reči, pričakoval sem točno to, kot je
               rekel predsednik Vlade, da pač ne bodo nič storili. Morali bi biti tam, dokler se
               strasti ne umirijo, dokler se ne začne proces pomirjanja in rekonsiliacije, kar je
               seveda tudi možno. <stage type="mag"/>(Nadaljevanje) Zato je
               jasno, da je tu v igri mnogo več kot samo to in da je tu napadeno mnogo več kot samo
               en primer, čeprav je tudi sam ta primer zelo tragičen. Legalnost velja za vse, pri
               stanovanjskih zgradbah in legalnih dvoriščih zanesljivo. Jaz bi vas rad opozoril,
               leta 1995, se spomnim, je Občine Ivančna gorica dobila, mislim, da milijon tolarjev
               za pripravo načrtov, za izdelavo lokacijskih načrtov za sanacijo - gospa Černelčeva
               bo verjetno preverila, je res, ne? Imam še dober spomin. Pa tudi tisto, kar je
               zapisano v gradivu, drži, kajne, gospod Baluh? In drugič, leta 1997 je Inšpektorat za
               okolje in prostor porušil prvo zgradbo na tem območju - porušil! - in inšpektor je
               pravilno opozoril, da nima smisla rušiti naprej, zato ker je namesto slabe zgradbe
               nastala še slabša in še bolj ogrožena zadeva, in je treba zadeve rešiti drugače, z
               lokacijsko ureditvijo teh romskih prebivalcev na tem predelu. Nič se ni dogajalo; v
               nekaterih občinah se je, v nekaterih se ni. Župana ni tu, zato ne bom rekel žal
               besede okoli tega, kdo bi moral kaj storiti in tako naprej, nič ne bom rekel, tudi
               nimam legitimitete, da bi o tem govoril. Toda ni mogoče iti s to demagogijo naprej.
               In zato še enkrat pravim, temeljno vprašanje je, zakaj ste ravnali tako, kot ste
               ravnali. Zakaj ste opustili določena ravnanja in zakaj ste državo, Republiko
               Slovenijo, izpostavili tveganju, da se namesto civilne družbe krepi civilno nasilje;
               to je tisto, kar me skrbi. Hvala lepa.</p>
            </sp>
            <sp xml:id="SDT4-KZPTZČPIEM-Nujna-004-2006-11-10.sp37">

               <speaker>PREDSEDNICA MAG. MAJDA POTRATA:</speaker>

               <p>Hvala. Besedo ima gospod Školč. Izvolite.</p>
            </sp>
            <sp xml:id="SDT4-KZPTZČPIEM-Nujna-004-2006-11-10.sp38">

               <speaker>JOŽEF ŠKOLČ:</speaker>

               <p>Hvala lepa. Tudi sam moram reči, da me je ta situacija, jaz ji bom vseeno rekel,
               preselitve, z botrom, gospodom Matejem, neprijetno presenetila. Tako sem pač to
               spremljal v medijih in po televiziji in me je našla na nek način povsem
               nepripravljenega. Nisem si mogel predstavljati, zaradi teh bojev, o katerih je kolega
               Gantar govoril, da je možno v Republiki Sloveniji državni aparat in policijo
               uporabiti na tak način. Če bi v tem tonu nadaljeval, bi moral reči, da se mi je vse
               to zdelo, kot da gre za neke moraste sanje. Seveda sem še toliko bolj brez besed, ko
               poslušam današnjo utemeljitev, za kaj je tam šlo. Današnji pogled ministra, da je
               šlo, kot je on rekel, za povsem svobodno odločitev, da se ti ljudje preselijo.
               Minister, na tem mestu je seveda možno, da se pokrižamo in gremo iz tega prostora. In
               res mislimo, da pravzaprav niste bili kos ne situaciji takrat, niti ne razumete, kaj
               ste s temi potezami pravzaprav naredili. Ampak sam verjamem, da se je pač treba za to
               pravno državo, za pravnost in za razumevanje teh terminov boriti kar naprej<stage type="mag"/>(Nadaljevanje) in ne bi, bom rekel, z zastavami
               na pol droga tega pokopaval. In to diskusijo v tej komisiji štejem za eno od
               možnosti, da pravzaprav popravimo tisto, kar se popraviti da. Če bomo tudi to
               diskusijo zaključili na način, da je bilo vse narejeno v skladu z zakoni, v skladu z
               Ustavo, ne imeli pa odgovorov na jasno zastavljena vprašanja, potem bodo ta
               prizadevanja za pravno državo morala teči spet nekje drugje. Ampak parlament ima v
               tem trenutku možnost, da ministru in Vladi pove, da so ravnali napačno. Zato bi se
               omejil, da ne bi bili preveč slikoviti v teh razpravah, lahko bi tudi govorili o tem,
               da so tudi pripadniki drugih etnij v drugih časih pakirali kovčke, ne da bi jim
               pomagali tisti, ki so jih potem pač vozili, kamor so jih vozili. Minister, to je, bom
               rekel, nek cinizem, ki res nima primere v teh diskusijah v parlamentu po letu 1990.
               Da za ljudi, ki v strahu bežijo s svojega doma, pravite, da ste jim prišli pomagat,
               prišli pa ste jim pomagat z več kot sto ljudmi, policisti. Pravite, da so sami po
               svoji volji spakirali tisto, kar so rabili, in šli nekam po svoji volji, kamor, kot
               ste sami kasneje ugotovili, niti niso sami znali najti poti. To se mi zdi grozno
               razlaganje in me je na nek način sram, da pač visok uradnik slovenske države to na
               tak način govori.</p>
               <p>Poglejte, stvari so popravljive, tudi če govorimo ne samo v simbolnem, ampak v
               praktičnem smislu, če smo jih sposobni reflektirati. V odgovoru Urada za narodnosti
               je pač nek poskus prikaza, kaj bi to lahko bilo, ampak žal na konkretne navedbe
               kršitev Ustave in zakonov ni odgovora. Mene bi zanimalo - to, kar smo danes tu
               slišali, da je pač država dolžna zavarovati hierarhično višje pravice -, katere
               hierarhično višje pravice je država v tem trenutku postavila na prvo mesto in katere
               na drugo, če boste znali to pač povedati. Ker Ustava govori, da se o določenih
               pravicah ne razpravlja. Seveda je pomembno vprašanje, o katerem je bila sprožena ta
               diskusija in ponovljeno tukaj, ali obstajajo formalni akti za vaša dejanja, ali
               obstajajo formalna pooblastila za vaša dejanja. Ali jih lahko nekdo spodbija pred
               sodišči, ali jih lahko nekdo spodbija pred Ustavnim <stage type="mag"/>(Nadaljevanje) sodiščem? Mi prihajamo v situacijo, ko točno vemo, kot
               se je izkazalo tudi v neki drugi situaciji izbrisanih, kdo je nekaj naredil, in
               nimamo v rokah nobenega oprijemljivega papirja, da bi lahko vodili, recimo, postopek
               pred sodišči. Pa vemo, da je minister koordiniral to, kot on pravi, akcijo reševanja,
               za sabo pa ni pustil nobene pisne sledi. In to je katastrofa. Hkrati ni v stanju
               pojasniti, kako je to izvedel. Edina ohrabrujoča stvar, ki sem jo slišal s strani
               predstavnikov Vlade, je bilo, preden se je to naredilo s strani ministra Zvera, ko je
               rekel, da v stoletju, v katerem živimo, če se ne motim, ne vidi možnosti, da bi se
               nekoga proti njegovi volji preselilo. Če bi ostalo pri tem, bi seveda vsi razumeli,
               da so konflikti, da jih je težko rešiti, da so dolge poti do, ne vem, legalizacije
               bivanja, da so dolge poti do saniranja odnosov med bližnjimi sosedi. Ampak če si pred
               oči pokličemo obraze, ki so nastopali v tej, kot pravi minister, konfliktni situaciji
               dveh strani, in ob tej njihovi obrazložitvi, da je šlo za sorazmerno ukrepanje,
               primerno situaciji, potem ne vem, ali lahko tehtamo za tako veliko nevarnost tiste
               drobne otroke, ki jih vsak večer gledamo, ne vem, koliko točno jih je, na eni strani,
               staro gospo in poglavarja družine, na drugi strani pa vso to množico in na sredini
               policijo. Jaz ne razumem ministra, da je tiste stotine ljudi moral s tako veliko silo
               obraniti pred tistimi otroki; tega ne razumem. In tudi ne morem razumeti in
               verjemite, da nihče po svetu tega ne bo razumel. Otroci uživajo ponavadi posebno
               zaščito, o tem danes še ni bilo govora. Tu so pač doživeli poseben prevoz, ki tudi ni
               v čast tej državi. Ampak poglejte pravne kršitve! Govorili smo o 2. členu, o 5.
               členu, in če grem k 15. členu, ko je bilo rečeno, da smo ga pravzaprav pozabili,
               nismo pozabili 15. člena, ampak se mi zdi, da ga je predstavnik Vlade napačno
               citiral. Tudi v 15. členu, kjer je govora o uresničevanju in omejevanju pravic, je
               govora o tem, da tega ni mogoče narediti brez zakona in brez nekih podanih okoliščin.
               O tem sprašujemo. In tudi v tistem zadnjem odstavku 15. člena, kjer piše, "nobene
               človekove pravice ali temeljne svoboščine, urejene v pravnih aktih, ki veljajo v
               Sloveniji, ni dopustno omejevati z izgovorom, da je ta Ustava ne priznava ali da jo
               priznava v manjši meri". To se razume drugače, kot je bilo izvedeno. Ni mogoče
               omejevati, na tem je poudarek. Ne bi hotel zdaj komu posebej povedati, da sem pač bil
               med tistimi ljudmi, pa mislim, da je še gospa Lavtižarjeva tukaj, drugih ne vidim, ki
               smo to ustavo sprejemali. In verjemite, da smo vedeli, kaj sprejemamo. In verjemite,
               da to poglavje o človekovih pravicah <stage type="mag"/>(Nadaljevanje) je bilo v veliki meri naslonjeno na tiste konfliktne boje
               in spopade konec 80. let, ki so se razvijali prav okrog rabe državnega aparata,
               transparentnosti te rabe, javnosti postopkov, če hočete, tajnih uradnih listov, če
               hočete, neprimernih vojaških sodišč in tako naprej. Zaradi tega so prišle te določbe
               v to Ustavo in zaradi tega je naša Ustava ena do tistih, ki imajo najbolj obširno
               poglavje o človekovih pravicah. Tisto, kar mene tudi osebno boli, da minister Mate
               tepta veliko določb te Ustave, ne da bi to razumel. To drugo je tudi zaskrbljujoče -
               ne da bi razumel. Poglejte, Ustava pravi, da "ima vsakdo pravico, da se prosto giblje
               in si izbira prebivališče, da zapusti državo, se vanjo kadarkoli vrne, ta pravica se
               sme omejiti z zakonom" in tako naprej. To je pravica, ki jo mora državni aparat
               varovati, ne pa jo uporabiti za to, da nekoga pač zaradi strahu, ki ga ima pred
               sosedi, preseli. To je poanta te pravice. Če bi govoril v jeziku gospoda Mateja, ne
               verjamem, da je policija pripravljena biti servis za tistega, ki je nekje
               nezadovoljen, pa bi jih poklical, če bi ga preselili. Gospod Mate ni govoril o
               okoliščinah, ki so pripeljale do tega. /Oglašanje iz ozadja./ Seveda sme. Ni govoril
               o tem, kaj se je dogajalo tisti teden. On je govoril, kot da so ga neki nesrečni
               ljudje, ki se sami ne znajo preseliti, poklicali in ga prosili, da jih pelje drugam.
               Ne vem, ne predstavljam si, da bi to že kdaj delali in da bi bila to ena od nalog
               tega aparata. Res je rekel, da se bodo lahko vrnili tudi tja nazaj, ampak vprašanje
               je, če je pripravljen s svojim aparatom in tudi s svojo osebo to pravico braniti.
               Zanima me, če bo šel h gospe Strojanovi, ki si nedvomno in stalno želi nazaj, in bo
               rekel, nimate prevoza, nimate izpita, vas jaz peljem s svojim avtom nazaj v Ambrus.
               Prav zanima me. Če razume svojo vlogo tako, da se odloča po intuiciji, ne po tem, kar
               veleva pravni red. Če bo to naredil, sem se pripravljen za kakšno ostro besedo tudi
               opravičiti.</p>
               <p>33. člen Ustave govori, da imajo državljani pravico do zasebne lastnine in
               dedovanja. Tisto, kar je ta preselitev povzročila, gospod Mate, je, da je tem ljudem
               bilo onemogočeno, da bi <stage type="mag"/> (nadaljevanje)
               uživali lastninske pravice na svojih nepremičninah in tudi kot smo videli kasneje iz
               teh poročil na premičnine. Seveda lahko iz tega izvajamo naprej, da je s tem do neke
               mere so jim onemogočeni pogoji za preživljanje. 34. člen govori, da ima vsakdo
               pravico do osebnega dostojanstva in varnosti, ta pravica je bila v temelju poteptana,
               ljudje so morali v strahu od tam pod pokroviteljstvom policije oditi. Sam si
               predstavljam, da se ta 34. člen čuva drugače, da se ljudem, če hočejo in če je
               potreba in če so okoliščine takšne, da se ta varnost in dostojanstvo brani predvsem
               tistim, ki so ogroženi, ne tistih drugim. Imamo 63. člen, ki govori o prepovedi
               spodbujanja k neenakopravnosti, nestrpnosti, prepoved k spodbujanju k nasilju in
               vojni. Danes smo slišali, da policija zbira neke podatke. Ne vem, jaz si
               predstavljam, da mogoče mirovni inštitut ali pa tudi kašen drug zasebni zbiralec ima
               posnetke ljudi, ki so ščuvali k nasilju. Ima posnetke ljudi, ki so koli in kantami in
               podobnimi instrumentarjem hodili tam okrog. Ne vem pa kaj je počela vsa množica
               policistov, da tega ni opazila. Je pa zelo hitro videla tiste otroke, ki so jih potem
               lovili po gozdu in povsod in peljali v Postojno. Gospod Mate, ne vem, dopuščam, da
               ste se vi posvetil s tistim megafonom, ki ste ga tam imel drugim stvarem, ampak tam
               je bilo veliko ljudi, ki so na nek način v službi v Ministrstvu za notranje zadeve in
               bi vam zlahka kaj povedali o tem ščuvanju k nasilju. Vi pa zbirate podatke. Zanima me
               epilog. Pa to ni niti bistvena stvar, da se razumemo, pri teh stvareh, to je samo
               tisto o čemer govorimo načelo enakosti pred zakonom. Ali državni ukrepi enako hitro
               dosežejo Rome in kot oni sami pravijo civile ali ne? Bojim se, da ne. To je vprašanje
               enakosti pred zakonom. Imamo pravico do socialne varnosti, res je, da to ni nekaj za
               kar bi moral polagati račune minister za notranje zadeve niti predsednik vladne
               komisije, ampak če bomo šli v neko širšo diskusijo bomo videli, da je in ta in
               prejšnje vlade mogoče premalo naredile za to, da lahko realiziramo pravice iz tega
               50. člena. To je mogoče tisto kar je hotel kolega Zamernik reči, da dajmo
               razpravljati še o ne vem čemu.</p>
               <p>Seveda so tiste stvari, kjer pa minister mislim, da nima poštenega odgovora je, da
               pove kje najde v zakonu o policiji predpise za to, da se je zgodilo kar se je
               zgodilo. <stage type="mag"/> (nadaljevanje) Določba 3. člena
               Zakona o policiji izrecno nalaga, da policija varuhe življenje, osebno varnost in
               premoženje ljudi, da vzdržuje javni red, varuje objekte in okoliše. Jaz si težko
               predstavljam, da bi kdorkoli, ki računa na policijo razumel to tako, da se mora
               izseliti iz svojega premoženja, da mora v bistvu, če hoče živeti iti nekam drugam, da
               mora zapustiti svoj dom, če hoče biti varen, kar se je zgodilo. Minister, tu gre za
               napačno rabo policije in vi ste na licu mesta avtoriziral te stvari in to je
               nedopustno ravnanje. Ker je to kar vi govorite 20. člen Zakona o policiji nalaga, da
               brez posebnih pooblastil, ki jih ima po tem ali pa po drugih zakonih ukrepa in naredi
               vse za to, da od skupnosti ali od posameznika odvrne nevarnost ali pa prepreči
               ravnanja, ki ogrožajo varnost .../nerazumljivo./.. za to ni potreben minister, če pa
               je, pomeni mogoče to, da ne zaupa policiji. In to, minister, se mi zdi nevarno
               ravnanje. To je del tiste diskusije, ki govori o tem katere službe državne so
               samostojne in katere so pod direktno komando ministrov, tu gre za izrazito
               politizacijo policije in verjamem, da imajo prav tisti, ki pravijo, da če bi policija
               ne bi bila pod pritiskom vlade in ministrov, da ne bi ravnala tako katastrofalno kot
               je ravnala. Nikoli do zdaj ni delala tako velikih napak, ko ni bilo političnih
               pritiskov. In to so stvari, ki jih je potrebno diskutirati in so formalne narave, tu
               se ne opredeljujemo kaj je točno kdo naredil, ampak se opredeljujemo do tega ali je
               bila reakcija države umestna, zakonita, ustavna in na mestu, o tem hočemo razpravo.
               Vi pa nam odgovarjate s svojim občutkom, pa s tem, da ste nekomu ustregel. Tu je
               nesporazum dvojni na ravni razumevanja problema in ravni razumevanja pravne države.
           </p>
            </sp>
            <sp xml:id="SDT4-KZPTZČPIEM-Nujna-004-2006-11-10.sp39">

               <speaker>PREDSEDNICA MAG. MAJDA POTRATA:</speaker>

               <p>Hvala lepa gospod Školč. Dr. Zver, poslanki Irglova in Uhanova sta prijavljeni, pred
               tem hoče imeti gospod Zamernik repliko. Prosim, če bi upoštevali, da bo replika.</p>
            </sp>
            <sp xml:id="SDT4-KZPTZČPIEM-Nujna-004-2006-11-10.sp40">

               <speaker>MIRKO ZAMERNIK:</speaker>

               <p>Bom poskušal upoštevati, da je replika, ker me je kolega Školč omenil v svojem
                  <stage type="mag"/>(nadaljevanje) dolgem izvajanju in v njem
               posegel s toliko stvarmi, da bi seveda bilo težko v okviru replike odgovoriti na vse,
               kar bi bilo potrebno odgovoriti, zato na to ne bom odgovarjal...</p>
            </sp>
            <sp xml:id="SDT4-KZPTZČPIEM-Nujna-004-2006-11-10.sp41">

               <speaker>PREDSEDNICA MAG. MAJDA POTRATA:</speaker>

               <p>Vas, potem za razpravo zapišem.</p>
            </sp>
            <sp xml:id="SDT4-KZPTZČPIEM-Nujna-004-2006-11-10.sp42">

               <speaker>BOGOMIR ZAMERNIK:</speaker>

               <p>Bom še počakal, da se bo še kdo. Kajti tudi kolega Gantar je govoril podobno kot
               potem kolega Školč tako, da bom počakal, da se bo to streljanje končalo pa bom potem
               se prijavil za razpravo, če bo potrebno še kaj odgovoriti.</p>
               <p>Povedano je bilo v tistem delu, ko sem bil jaz omenjen, da Zamernik je želel
               razpravo ne vem o čem še. Nisem prej povedal, da bi si želel, da bi razpravljali
               tudi, da bi imeli možnost povedati svoje stališče tudi te Romi, o katerih se sedaj
               pogovarjamo. Zelo hitro bi lahko, mogoče, predvidevam ali pa tudi ne, ampak sedaj ne
               moremo vedeti, če je temu tako, to razpravo, ki je bila samo s strani kolega Školča
               zelo dolga, zelo hitro prekinili, mogoče bi pa predstavniki iz romske družine pa
               rekli, tako je bilo, sedaj pa samo ugibamo, nekaj smo videli, nekaj predvidevamo,
               nekaj si vsak po svoje razlaga in potem tu ugibamo in smo zelo pametni, dva dni pred
               volitvami, upam da to ni s tem povezano, kajti včeraj, imam informacijo, da je seja
               Grosupeljskega občinskega sveta bila namenjena točno temu, volitvam čez tri dni in to
               iz stranke ../Nerazumljivo./.., ki bi se tu križali, tam na tej seji Občinskega sveta
               pa je šlo za veliko čuvanje, jaz upam, da temu ni tako.</p>
               <p>Bom zaključil. Jaz sem si želel, potem pogovarjati tudi o tem, kaj je pa ta vlada
               dejansko storila in pridobil sem si podatke pregleda sofinanciranje Romske etnične
               skupnosti v letih 2002 in 2007.</p>
            </sp>
            <sp xml:id="SDT4-KZPTZČPIEM-Nujna-004-2006-11-10.sp43">

               <speaker>PREDSEDNICA MAG. MAJDA POTRATA:</speaker>

               <p>To je za razpravo, gospod Zamernik.</p>
            </sp>
            <sp xml:id="SDT4-KZPTZČPIEM-Nujna-004-2006-11-10.sp44">

               <speaker>BOGOMIR ZAMERNIK:</speaker>

               <p>Ne, samo še to repliciram gospodu Školču, ker je povedal, da je prejšnja in ta vlada
               naredila premalo in to navedbo želim popraviti. Leta 2002 130 milijonov, 2003 enaka
               vsota, 2004 132, 2005 563 milijonov, 2006 predvidenih sredstev 776 milijonov, plan za
               leto 2007 805 milijonov, to pa dela sedaj ta vlada, samo to sem želel popraviti.
               Hvala.</p>
            </sp>
            <sp xml:id="SDT4-KZPTZČPIEM-Nujna-004-2006-11-10.sp45">

               <speaker>PREDSEDNICA MAG. MAJDA POTRATA:</speaker>

               <p>Hvala. Gospod Zamernik, jaz upam, da bo v naprej tekla seja tako kot smo jo skušali
               sedaj vendarle po zaporedju kakor se kdo k besedi prijavlja in tako kot je za
               parlamentarno telo primerno v naprej tudi opraviti, zato bi prosila, da bi le
               poskušali ločevati med repliko in med razpravo in vedeti čemu replika sploh je
               namenjena. Prosim sedaj dr. Zvera, prijavili ste se k razpravi. Izvolite.</p>
            </sp>
            <sp xml:id="SDT4-KZPTZČPIEM-Nujna-004-2006-11-10.sp46">

               <speaker>DR. MILAN ZVER:</speaker>

               <p>Hvala za besedo. Komisija, ki jo vodim za zaščito Romske etnične skupnosti se je te
               teden sestala, sprejela nekatere sklepe in podprla vladne resorje, ki poskušajo v
               konkretnem primeru na svoj način pomagati pri razreševanju situacije.</p>
               <p>Bi želel še uvodoma stavek dva o načinu dela pri reševanju nastalega problema.
               Očitano je bilo ministru Matetu, da se je sam angažiral pri reševanju nastale
               situacije. Jaz mislim, da to ni nič slabega. Tudi sam se udeležujem neposredno
               podobni situaciji tudi takih konfliktnih in poskušamo reševati na licu mesta z neko
               mediacijo ali pa tudi kakšnih bolj prijetnih od športnih do kulturnih prireditev.
               Lahko rečem, da sem že sam bil najmanj 10 krat v tem času mojega mandata v romskih
               naseljih in bil v živem stiku z Romsko etnično skupnostjo in jaz mislim, da <stage type="mag"/>(nadaljevanje) je prav, da je ta vlada presekala
               način dela prejšnjih vlad in da poskuša tudi dejansko nekaj narediti. Ko sem poslušal
               nekatere razprave naj bo dovoljeno sem imel občutek, da bi nekateri reševali
               situacijo kot da bi živeli v nekem virtualnem namišljenem svetu. Morda so tudi v
               preteklosti reševali te probleme na tak način, ampak dejstvo je, da odgovorna vlada
               realno zazna situacijo in potem poskušajo dano situacijo optimalno potegniti ustrezne
               ukrepe. Jaz mislim, da jih je in minister Mate in tudi naslednji ukrepi, ki so
               sledili s strani vlade, da so bili korektni, pravilni, smiselni in ki gredo v
               dobrobit tudi Romske etnične skupnosti, bom poskušal utemeljiti to svojo trditev.</p>
               <p>Položaj manjšin predvsem pa Romske etnične skupnosti je odvisen vsaj od treh sklopov
               ali pa treh faktorjev. Prvi je zagotovo ustrezno normativno okolje, ki je na voljo.
               Tukaj lahko povemo, da v Sloveniji ne samo, da v 65. členu Ustava ščiti Romsko
               etnično skupnost, ampak tudi napoti zakonodajalca, da pripravi poseben zakon in ga
               tudi sprejme in tukaj je vlada pripravljena, drugi teden bo sprejet zakon, ki bo šel
               takoj na to v parlamentarno proceduro. Poleg tega zakona krovnega, ki bo edinstven v
               Evropi, nobena izmed 25 članic Evropske unije nima tega nivoja ščite Romske etnične
               manjšine kot bi ga imela Slovenija in tukaj bi lahko Slovenija postala
               ../Nerazumljivo./.. te. Imamo 11 področnih sektorskih zakonov, ki urejajo to
               področje. Skratka, normativno okolje plus, če temu prištejem še nacionalne strategije
               s posameznih področjih, ki urejajo romsko problematiko lahko rečemo, da imamo idealno
               normativno okolje. Seveda pa takoj odgovarjam na morebitni odgovor, ki pa ni dovolj.
               Seveda ni dovolj, če imamo urejeno zgolj normativno okolje je pa to nujen pogoj.</p>
               <p>Drugi tak dejavnik, ki vpliva na položaj v Romski etnični skupnosti so zagotovo tudi
               ustrezne politike vladnih resorjev. Tukaj lahko rečem, ker pač vodim to komisijo in
               imam pregled nad vsemi temi politikami, da niso slabe, da je slovenska vlada zadnje
               dve leti vložila veliko več napora kot prejšnje vlade tudi finančnih sredstev.
               Poslanec Zamernik je že omenil in primerjal razmerja, ki so bila dana od 2004 v
               primerjavi z letošnjim letom je indeks rasti 580 krat več denarja je po posameznih
               politikah vlada namenila za zaščito in uveljavitev posebnih pravic Romskih skupnosti,
               ne običajnih kot jih imajo. To pomeni, da je veliko bolj vlada intenzivno dela na tem
               področju in namenja tudi temu primerno velika sredstva. Samo, govoriti o tem očitno
               ni dovolj in tega se zavedamo.</p>
               <p>Če bi omenil samo na področju šolstva je vključenost otrok v osnovno šolo vsako leto
               v teh zadnjih dveh letih naraščala skoraj za 100 kljub temu, da ni takšen tempo
                  <stage type="mag"/> (nadaljevanje) rasla romska skupnost v
               tem času. To pomeni, da nekateri uspehi vendarle so. Če koga zanimajo podrobni
               podatki, tukaj so tudi predstavniki drugih resorjev in lahko podrobneje nanizamo.
               Seveda je pa tretji faktor, ki zagotovo vpliva tudi na položaj in status manjšin,
               predvsem pa romske etnične skupnosti tudi neka kultura strpnosti. Jaz lahko rečem, da
               se dvig politične in civilne kulture v Sloveniji in pa tudi po svetu dviga, da je iz
               leta v leto ali pa iz obdobja v obdobje boljše in da še nikoli niso bili odnosi med
               skupnostmi na tako visokem in humanem odnosu kot so tokrat, ampak jaz sem tudi
               prepričan in verjamem, da bodo v prihodnosti še boljši in moramo narediti, da bodo
               boljši čim prej, narediti vse tudi z vladnimi politikami, področnimi politikami.
               Tukaj se zavedam, da imamo ravno na področju šolstva še posebej težko in pomembno
               vlogo zato, ker je tudi raven izobrazbe bistveni dejavnik pri politični kulturi in
               tudi pri strpnosti. Če bomo v prihodnosti uspeli povečati stopnjo vključenosti romske
               populacije v družbo, zlasti na področju zaposlovanja, šolstva, ustvarjamo neko
               podlago kjer bo podobnih konfliktov čim manj. Nekaj pa je dejstvo. Tukaj nam ameriška
               formula talilnega lonca ne pomaga reševati situacije. Evropa temelji na kulturni
               disperznosti, raznolikosti in to raznolikost moramo ohranjati in zaradi tega imamo te
               posebne pravice in svoboščine, zaradi tega država namenja posebno skrb in tudi denar
               za položaj romske skupnosti, zato, da bi tisti, ki govorijo o čisti integraciji in
               asimilaciji izvajajo ali pa bi izvajali svojevrstno nasilje tudi nad romsko etnično
               manjšino, ki jo zaznamuje svojevrstna kultura, jezik in tudi slog bivanja. Tu znotraj
               je potrebno najti ustrezno ravnotežje, ki ne bo produciralo nenehnih konfliktov.</p>
               <p>Zdaj pa, če mi dovolite, še na kratko h konkretni situaciji, ki je nastala. Jaz
               menim, da je bila v dani situaciji, bom tudi ponovil besede ministra Mateta, korektna
               in samo nekdo, ki je bil daleč stran ali ki ni podoživel tudi če je gledal po
               televiziji te posnetke, samo nekdo, ki ni dovolj strpen do drugih lahko smatra, da bi
               lahko država oziroma Vlada tisti hip ravnala drugače. Tista formula, ki sem jo slišal
               od nekoga, da bi bilo dobro, da bi policija rešila situacijo na drug način bi
               verjetno pomenilo samo z nasiljem nad več 100 ljudmi. Če je to formula za rešitev v
               dani situaciji, potem naj jasno in glasno povedo tisti, ki vidijo alternativne
               rešitve. Tukaj je bil res prisoten strah pri ljudeh in tukaj je bila tudi prisotna
               želja, da se ta strah odmakne oziroma da se odpravijo razlogi za ta strah in selitev
               v dani situaciji je bila, verjemite mi, v konkretni situaciji edino pravilna, še
               zlasti zaradi tega, ker je bila opravljena na prošnjo družine.<stage type="mag"/> (nadaljevanje) Jaz sem zadolžen v okviru svoje funkcije, ki jo
               opravljam, da poiščemo trajno rešitev. V tem začasnem obdobju, ko družina živi v
               relativno dobrih razmerah bomo storili vse, da se zanjo najde ugodna rešitev in
               mislim, da smo blizu te rešitve kljub temu, da padajo huda polena pod noge in kljub
               temu, da se ta problem politizira, zlasti v času pred volitvami nekateri poskušajo
               potegniti politično nabirko narediti iz tega, o čemer je govoril že poslanec
               Zamernik. To je meni osebno dokaj neprijetna stvar. Če je poslanca Školča zadeva
               neprijetno presenetila, moram reči, da je tudi mene neprijetno presenetila in
               ministra Mateta tudi neprijetno presenetila ta zgodba. Mislim, da ni nobenega, ki bi
               ga prijetno presenetila, ampak v dani situaciji je bilo treba ukrepati in rešiti
               nastalo situacijo. Če kdo misli, da bi jo rešili s pogromom policije, menim, da bi
               bila to izjemno slaba rešitev. Jaz sem še optimist, verjamem, da bomo našli kljub
               politizaciji dogajanja v katerega so se vključile ne samo stranke ampak tudi nevladne
               organizacije ustrezno rešitev, takšno, da bo družina Strojan zadovoljna in mislim, da
               smo blizu tej rešitvi. Upam, da se bomo vsi skupaj nekaj pozitivnega naučili iz tega
               primera, to pa je, da bomo bolj strpno, ampak tudi hkrati bolj intenzivno reševali
               vse ostale probleme, ki so povezani z romsko skupnostjo. Jaz mislim, da bodo vse
               strani poslej bolj trezno videle sorazsežnost problema in da bo ta večja energija, ki
               jo vlaga Vlada v reševanje nastale situacije in tudi veliko več finančnih sredstev,
               ki jih namenjamo za to na koncu obrodilo sadove. Da pa bi zadevo rešili idealno
               enkrat za vselej kot poskušajo nekateri vleči neko žlehtno paralelo z nekim drugim
               časom, pa seveda tega ni mogoče pričakovati. Hvala.</p>
            </sp>
            <sp xml:id="SDT4-KZPTZČPIEM-Nujna-004-2006-11-10.sp47">

               <speaker>PREDSEDNICA MAG. MAJDA POTRATA:</speaker>

               <p>Hvala. Besedo dajem poslanki Evi Irgl. Izvolite.</p>
            </sp>
            <sp xml:id="SDT4-KZPTZČPIEM-Nujna-004-2006-11-10.sp48">

               <speaker>EVA IRGL:</speaker>

               <p>Najlepša hvala za besedo. No, jaz bi se v tej razpravi najprej želela dotakniti
               nekaterih zadev, ki so bile sicer že izrečene s strani poslanskih kolegov tako
               opozicijskih kot koalicijskih. Dejstvo je, da je bilo v začetku rečeno, da od kar
               imamo samostojno Slovenijo se je prvič zgodil takšen dogodek. <stage type="mag"/>(Nadaljevanje) Res je, se je zgodil, ampak tudi prej so se
               dogajala velika nasprotja med večinskim prebivalstvom in romskim prebivalstvom.
               Dejstvo pa je, da je gospa Beblerjeva na začetku pozabila povedati predvsem to, da
               odkar imamo samostojno Slovenijo, se je prvič tudi zgodilo to, da ta Vlada to
               problematiko rešuje; to je mogoče nehote pozabila povedati. Dejstvo pa je, da je
               prejšnja Vlada žal na tem področju bila v zvezi s to problematiko precej manj
               uspešna. In tudi zato verjetno lahko iščemo razloge, zakaj se danes pravzaprav na tem
               odboru oziroma komisiji ne pogovarjamo o razlogih in vzrokih za nastanek dogodka v
               Ambrusu. Glede na to, da nam je bilo prej očitano, da se mi bojimo te razprave, imam
               občutek, da se te razprave bojijo nekateri drugi. Dejstvo je, da ta Vlada trenutno
               rešuje to situacijo po svojih najboljših močeh. Želela bi poudariti, da to ni bila
               prisilna preselitev Romov, kot se tu večkrat poudarja s strani opozicije, to je bila
               preselitev, ki je bila dogovorna, sklenjena z vsemi tremi akterji, tako z romskim
               prebivalstvom oziroma družino Strojan kot z vsemi tremi pristojnimi ministrstvi in
               tudi večinskim prebivalstvom v Ambrusu. Mislim, da to pa tudi nekaj šteje, če se
               stvari dogovorijo in so sklenjeni kompromisi, ki so v danem trenutku najboljši za
               vse. Govora je bilo tudi o tem, da, kot je dejal varuh človekovih pravic, da zaradi
               tega dogodka se ukinja pravna država. Moram reči, da se ne bom spuščala v to tezo,
               ali bi lahko to držalo, ali ne drži ali je popolnoma napačno, ampak mislim, da bi
               gospod varuh človekovih pravic nas lahko o svojih pomislekih tudi bistveno prej že
               obvestil, ne pa da je reševal stvari na takšen način, da jih je najprej prijavil
               Svetu Evrope in šele nato obvestil Državni zbor in tudi poslance.</p>
               <p>Bilo je tudi rečeno, kar se mi zdi še posebej problematično, da je bil minister Mate
               udeležen v samem dogodku kot policist oziroma kot generalni direktor policije, če se
               ne motim. To se mi zdi naravnost smešno. Sama menim namreč, da je edino pravilno, da
               se je minister za notranje zadeve odzval, odšel tja in se soočil s situacijo, kakršna
               je bila. Ampak tu imam občutek, da vas v opoziciji moti predvsem to, da ti ministri
               delajo in da rešujejo te stvari. Kajti ko jih rešujejo, potem vi želite, da ti
               ministri odstopijo. Tako je dejala gospa Beblerjeva, tako sem jo razumela, se pravi,
               da ti ministri odstopijo, da minister Mate odstopi. Seveda, imate vso pravico do
               tega, lahko vložite interpelacijo, razen seveda, če še vedno ne mislite, da bi moral
               minister odstopiti zato, ker pač rešuje stvari in ker v danih razmerah pač deluje
               najbolje, kar je možno. Dejstvo je tudi, da je bilo izrečeno, da se večina
               državljanov v Republiki Sloveniji ne strinja s tem, kar je naredila ta Vlada. Ampak
               če se ne motim, tudi celo na spletni strani, mislim, da prav vaši spletni strani LDS,
               so ravno tudi vaši volivci na vprašanje, ali se je Vlada pravilno odločila, dejali,
               da je Vlada v danih razmerah ravnala pravilno. Tako da mislim, da se boste morali
               verjetno tudi malo med sabo pogovoriti in pomeniti, kaj pravzaprav želite. Rada bi
               tudi opozorila na očitno razliko oziroma neke vrste dvoličnost, ki se odvija na
               državni ravni in lokalni ravni med stranko Liberalne demokracije Slovenije. Liberalna
               demokracija Slovenije, pa tudi Liberalna akademija, kar je približno eno in isto, če
               se ne motim, <stage type="mag"/>(Nadaljevanje) sta se ogorčeno
               odzvali na preselitev družine Strojan, čeprav je bila ta preselitev narejena
               sporazumno in dogovorno. Po drugi strani pa ravno njihov župan v Občini Grosuplje,
               gospod Lesjak, pravi, da sam ne bi nikoli sprejel Romov. In je celo leta 2002, če se
               ne motim, izpodbijal zakon o lokalni samoupravi pred Ustavnim sodiščem, in sicer samo
               zato, ker je zakon nekaterim občinam naložil, da spremenijo statute tako, da bodo
               imeli tudi romskega svetnika. Mislim, če to ni dvoličnost na državni in lokalni
               ravni, potem ne vem, kaj je dvoličnost. Seveda se pojavljajo različni primeri. Tudi
               kočevski župan in naš poslanski kolega, gospod Janko Veber, je v Dolenjskih novicah
               dejal, da tudi Občina Kočevje, tako kot druge, ne bo sprejela nobenega Roma iz
               Ambrusa. Dejal je tudi, da če bodo vse občine zahtevale, da se Rome izseli, se bo
               temu pridružila tudi naša občina, in tako naprej. Tako da mislim, da se je treba
               malce pomeniti med sabo in dogovoriti, kako boste delovali, kakšno politiko boste
               pravzaprav zastopali.</p>
               <p>Morda samo še za konec, tudi gospod Školč je dejal, da se je treba boriti za pravno
               državo. Jaz se seveda strinjam s tem, vendar glede na to, da je ravno gospod Školč v
               času vojne za Slovenijo pošiljal sporočila za javnost, da je postavljanje barikad
               tankom JLA kršenje človekovih pravic, me res zanima, kakšno je bilo takrat za vas
               načelo enakosti pred zakonom.</p>
               <p>To so določeni pomisleki, ki jih imam sama in so bili izpostavljeni tudi s strani
               drugih razpravljavcev. Seveda se bom pa v nadaljevanju še prijavila k razpravi.
               Najlepša hvala.</p>
            </sp>
            <sp xml:id="SDT4-KZPTZČPIEM-Nujna-004-2006-11-10.sp49">

               <speaker>PREDSEDNICA MAG. MAJDA POTRATA:</speaker>

               <p>Gospa Irgl, uspelo vam je pridobiti nekaj replik. Prva replika, gospa Darja Lavtižar
               Bebler, izvolite.</p>
            </sp>
            <sp xml:id="SDT4-KZPTZČPIEM-Nujna-004-2006-11-10.sp50">

               <speaker>DARJA LAVTIŽAR BEBLER:</speaker>

               <p>Hvala lepa. Gospa Irglova me očitno ni dobro razumela, ko sem zastavila vprašanje, v
               kakšni vlogi se je na mestu samem takrat znašel minister, gospod Mate, v Ambrusu.
               Namreč, ves čas je tukaj bilo slišati, da je šlo za ohranitev javnega reda in miru,
               da je šlo za zavarovanje človekovih pravic ljudi, ki so bili tu prizadeti, da je šlo
               za ukrepanje, ki ga s strani policije vedno pričakujemo. In zato mene tukaj zanima
               samo zelo enostavno vprašanje zakonitosti. Če je šlo za vse to, potem sprašujemo
               samo, po kateri zakonski osnovi se je tam takrat neposredno z megafonom kot
               urejevalec razmer znašel na mestu samem gospod minister za notranje zadeve. Potem bo
               zelo enostavno odgovoriti na vprašanje, kje je pooblastilo v Zakonu o policiji, kje
               je pooblastilo v Zakonu o javnem redu in miru, kje so tiste omejitve, o katerih je
               prej tu gospod pred mano govoril, da so vendarle možne v 15. členu Ustave, kjer je
               govora o situaciji, kdaj je mogoče nekatere človekove pravice omejiti, pri čemer
               seveda jasno izhaja, da je to mogoče omejiti samo začasno in na podlagi zakona. In
               samo to sprašujem. In seveda še eno malenkost bi dodala, da minister za notranje
               zadeve ima za seboj očitno prisilni aparat, ki bi v situaciji, ko bi se tam znašel
               minister za kulturo ali pa za Slovence po svetu, bi mi drugače zastavili to
               vprašanje, kaj je takrat konkreten minister tam počel. <stage type="mag"/>(Nadaljevanje) In še ena opazka, da nekatere moti, zakaj je varuh
               najprej obvestil komisarja Sveta Evrope za človekove pravice in da je šlo s tem za
               internacionalizacijo tega problema. To seveda sploh ne drži. Mi smo člani Sveta
               Evrope od leta 1993, ta organizacija je naša, mi plačujemo članarino in oni nam
               nudijo tudi ustrezen servis. In če boste šli gledat Zakon o varuhu človekovih pravic,
               boste tudi videli, kakšna pooblastila ima varuh in koga lahko obvešča ter na podlagi
               katerih aktov on tudi deluje. Tako da tudi te opazke in vprašanja so pač utemeljena,
               milo rečeno, na nepoznavanju zakonske podlage in zakonske ureditve določenih stvari,
               in Ustave seveda tudi. Hvala.</p>
            </sp>
            <sp xml:id="SDT4-KZPTZČPIEM-Nujna-004-2006-11-10.sp51">

               <speaker>PREDSEDNICA MAG. MAJDA POTRATA:</speaker>

               <p>Hvala lepa. Drugo repliko ima gospod Školč. Izvolite.</p>
            </sp>
            <sp xml:id="SDT4-KZPTZČPIEM-Nujna-004-2006-11-10.sp52">

               <speaker>JOŽEF ŠKOLČ:</speaker>

               <p>Sicer se bom javil k besedi, ampak da ne bi kasneje mešal te zadeve, ki jo je gospa
               Iglova navrgla, češ da naj bi v času osamosvojitvene vojne pošiljal okrog neka
               sporočila in letake, jo s tega mesta pozivam, da tako sporočilo, ki bi bilo lahko
               sporno, prinese. Če se zdi potrebno komisiji, da o njem razpravlja, sam nimam nič
               proti temu. Sam bom pa tudi vesel, če bom enkrat prišel do tega sporočila, ker se že
               leta neuspešno branim pred klevetanji, kaj vse da naj bi takrat naredil, kakšna
               sporočila naj bi bila pripravljena za javnost, pa so šla, pa niso šla v javnost. To
               gonjo je sprožil njihov zdajšnji veliki prijatelj, urednik in glavni direktor
               časopisne hiše Delo - takrat je bil tudi zaposlen v tisti hiši - v neki od svojih
               knjig. Tako da bi res gospo Irglovo prosil, da to prinese, in če ima voljo to
               razčiščevati, bom tega najbolj vesel. Nima pa to nobene zveze, celo če bi bilo res,
               ne bi imelo nobene zveze z vprašanji, ki so zastavljena danes. Zato bi jo prosil, da
               v imenu tega, ko pravi, da ji je za pravno državo, da se osredotoči na vprašanja, ki
               jih je opozicija postavila, ki jih je upravičeno postavil, in da odgovarja nanja, ne
               pa da to, kar imamo običajno priliko videti v tej hiši, v bistvu stigmatizira
               vsakega, ki nekaj vpraša. To je, bom rekel, čisto tisto, čemur pravimo oziroma s
               čimer je v svoji vsebini jedro konflikta tudi pri tem problemu - da nekdo, ki ne
               misli enako in je drugačen, je neprimeren za razpravo. To je intenca intervencije
               gospe Irglove. Jaz seveda zoper njeno govorjenje, da ne bo nesporazuma, ne
               protestiram. Mislim, da je parlament mesto, kjer se soočajo različna gledišča, treba
               je pa vedeti, da govor izdaja nestrpnost. In v tem pač vidim nestrpnost do
               postavljenih vprašanj. Vprašanja sama po sebi niso nestrpna, je pa možno, s tem ko se
               nekomu reče v tisti znameniti heglovski primerjavi z branjevko, reči, ti pa nisi
               kvalificiran za to razpravo. Tega, gospa Irglova, nekako ne morem sprejeti, ker sem
               veliko investiral v to svojega osebnega časa, da imamo parlamentarizem v Sloveniji.
               Iz tega si ne štejem nobene posebne pravice, da ne bo nesporazuma, sem pripravljen to
               braniti tudi za vas, ker sicer to nima nobenega smisla. Kar se pa tistega časa iz
               leta 1991 - sreča, midva sva tako različne starosti, da vas jaz ničesar niti ne
               sprašujem, kje ste bili in kaj ste počeli -, vam pa lahko povem, <stage type="mag"/>(Nadaljevanje) da sem v tistem času bil cel čas član te
               širše koordinacije Predsedstva Republike Slovenije, ki je usklajevalo te
               osamosvojitvene aktivnosti, kot predsednik takratne ZSMS, Liberalne stranke in vodja
               ključne opozicijske stranke. Verjemite, da me ne bi vabili, če bi imel kaj zoper ta
               projekt, ki je bil takrat v toku.</p>
            </sp>
            <sp xml:id="SDT4-KZPTZČPIEM-Nujna-004-2006-11-10.sp53">

               <speaker>PREDSEDNICA MAG. MAJDA POTRATA:</speaker>

               <p>Hvala lepa. Zdaj ima besedo gospa Marjetka Uhan. Izvolite.</p>
            </sp>
            <sp xml:id="SDT4-KZPTZČPIEM-Nujna-004-2006-11-10.sp54">

               <speaker>MARJETKA UHAN:</speaker>

               <p>Hvala lepa za besedo. Danes govorimo o ravnanju pristojnih organov v zvezi z družino
               Strojan v Dečji vasi. V Novi Sloveniji mislimo, da je v danem trenutku Vlada ravnala
               edino pravilno oziroma našla edino možno rešitev, ker druge tudi mi nismo videli.
               Tudi mi nismo bili ravnodušni, ko smo spremljali dogodke po televiziji, vendar pa je
               treba pri tem povedati, da to ni prišlo naključno, ampak da ima zgodba dolgo brado.
               Včeraj je bil objavljen daljši članek v enem izmed tednikov, kjer piše v imenu
               civilne pobude Ambrušanov gospa, ki pravi, da je bilo v zadnjih dvanajstih letih
               stanje to v Ambrusu nevzdržno za druge prebivalce. Sodu pa je izbilo dno, ko so na
               brutalen način prebivalci iz Dečje vasi napadli enega izmed Ambrušanov, njihov sin pa
               da se je izmaknil strelu po naključju oziroma po sreči. Dejstvo je, da je ta družina
               živela na vodovarstvenem območju, ne, če je šlo za vodovarstveno območje, kot pravi
               varuh. Dejstvo je, da živijo na vodovarstvenem območju in da povzročajo ekološko
               onesnaženje. Kot mi je znano, je leta 1997 inšpektor izdal odločbo, da je treba
               gradnjo porušiti, ker je to črna gradnja. Ker pa očitno Romi niso enaki pred ostalimi
               državljani v Sloveniji, do te rušitve ni prišlo. /Oglašanje iz ozadja./ Je prišlo do
               rušitve? /Oglašanje iz ozadja./</p>
            </sp>
            <sp xml:id="SDT4-KZPTZČPIEM-Nujna-004-2006-11-10.sp55">

               <speaker>PREDSEDNICA MAG. MAJDA POTRATA:</speaker>

               <p>Prosim!</p>
            </sp>
            <sp xml:id="SDT4-KZPTZČPIEM-Nujna-004-2006-11-10.sp56">

               <speaker>MARJETKA UHAN:</speaker>

               <p>Ni prišlo do rušitve in preselitve teh Romov, ker bi mogoče pa takrat bila tako
               vzburjena množica ljudi, ki gledajo iz Ljubljane izpred televizorjev dogodke v
               Ambrusu. Da se je nasilje stopnjevalo, govorijo številni primeri izsiljevanja
               denarja, da je bilo tudi središče tukaj, kjer se je nekako kopičil kriminal, droge,
               orožje, vse to pišejo v tem članku. In da najbrž tudi ni naključje, da so, če se prav
               spomnim iz medijev, trije člani družine v zaporu, eden je zdravljen narkoman, in da
               so vaščani, krajani živeli v velikem strahu pred to družino, da pa se jim niso mogli
               izogniti, ker so jih srečevali tako na poti v šolo, po opravkih, v službo. In slej ko
               prej bi verjetno prišlo do tega vrelišča.</p>
               <p>Pozdravljam to, ker je Vlada v bistvu hitro reagirala. Tudi to, da so prišli <stage type="mag"/> (Nadaljevanje): minister v to romsko naselje, da
               jih obiščejo v Postojni. Sprašujem vas, koliko ostalih ministrov iz prejšnjih vlad je
               kdaj obiskalo romsko naselje? Kolikokrat, pa zakaj se niso že prej rešile te razmere?
               Govorimo zgolj o tej romski družini. V večini primerov po Sloveniji ne prihaja do
               takih izgledov in tudi živijo Romi v mnogo boljših razmerah, Štajerska, Prekmurje, pa
               tudi na Dolenjskem niso vsi v tako slabih tako rekoč nomadskih razmerah. Res je, tudi
               meni se je porajalo vprašanje, da se lahko to zgodi tudi v Novem mestu, v Trebnjem.
               Veste, v Ljubljani ali pa živeti nekaj kilometrov stran, je čisto drugače gledati na
               Rome, kot pa biti sosed, živeti v neposredni bližini ali pa celo, da so naseljeni na
               tvojem ozemlju. Tudi ta primer grosupeljskega župana me je zgrozil včeraj, ko je na
               vrat na nos sklical izredno sejo občinskih svetnikov, ko se praktično še nikjer po
               Sloveniji niso sklicale seje, on pa jo je sklical, češ da ja ne bodo k nam pripeljali
               te Rome. Nihče jih ne mara. Zakaj jih ne marate v Grosupljem? Saj je dosti žalostno,
               veste, da določenih ljudi ne maramo, in da jih kut župan zavrača oziroma se boji, da
               bi prišli v njihovo okolje. Mislim, da mora Vlada poiskati primerno naselje, jim
               urediti premoženjske pravne zadeve, vendar morajo tudi Romi pri tem sodelovati, tako
               z delom, tako s finančnimi sredstvi, ker potem bodo dobili en občutek do lastnine, do
               vrednote, ki ga ustvarja slovenski narod in tudi zanj morajo veljati vsi zakoni tako
               kot za ostale Slovence. Otroke je treba vključiti v šolo in zato mislim, da je tudi
               iskanje nove lokacije primernejše nekje v naselju, kjer bodo imeli v bližini šolo,
               vrtec, pa tudi možnost zaposlitve. Če jih bomo večno pustili na robu naselja, v
               gozdu, se ti Romi ne bodo nikoli vključili v družbo, bodo vedno nekako na robu te
               družbe. Nihče ne nasprotuje njihovi kulturi, običaju, jeziku, to bogati slovenski
               narod, tudi tistega, kjer živijo, vendar pa morajo sprejeti tudi norme in zakone
               večinskega naroda. Veliko mislim, da je bilo v preteklosti zgrešenega tudi s tem, k,o
               so samo dobivali pasivne finančne podpore, nismo pa jih aktivno vključevali v
               zaposlovanje, v razne akcije, v šole, v vrtce in nismo dosledno izvajali zakonov tudi
               pri njih. Tako, da mislim, da je sedanja Vlada bolj aktivno vključena v reševanje
               tako njihove komunalne infrastrukture kot tudi vzgoje, izobraževanja, pa tudi
               delavske zakonodaje. Hvala lepa.</p>
            </sp>
            <sp xml:id="SDT4-KZPTZČPIEM-Nujna-004-2006-11-10.sp57">

               <speaker>PREDSEDNICA MAG. MAJDA POTRATA:</speaker>

               <p>Hvala lepa. Sedaj dajem besedo poslancu dr. Gantarju.</p>
            </sp>
            <sp xml:id="SDT4-KZPTZČPIEM-Nujna-004-2006-11-10.sp58">

               <speaker>DR. PAVEL GANTAR:</speaker>

               <p>Poglejte, torej...</p>
            </sp>
            <sp xml:id="SDT4-KZPTZČPIEM-Nujna-004-2006-11-10.sp59">

               <speaker>PREDSEDNICA MAG. MAJDA POTRATA:</speaker>

               <p>Samo če dovolite, da pojasnim zaporedje. Dr. Gantar, Potrata, Školč in sedaj vi,
               gospod Černač. Tako, da bo jasno zaporedje razpravljavcev.</p>
            </sp>
            <sp xml:id="SDT4-KZPTZČPIEM-Nujna-004-2006-11-10.sp60">

               <speaker>DR. PAVEL GANTAR:</speaker>

               <p>Hvala lepa. Jaz bi, nekaj kratkih stvari, ki so bile v razpravi, želel opozoriti, še
               pred streljanjem, če sem prav razumel gospoda Zamernika, še pred streljanjem, tako
               da, želim besedo še pred streljanjem, in sem jo dobil, če se smem malo pošaliti.</p>
               <p>Najprej bi rekel to, okoli volitev, češ da je to poceni nabiranje predvolilnih točk.
               To je ravno obratno, dajmo si biti odkriti v Sloveniji. Na taki problematiki v
               Sloveniji se ne dobiva predvolilnih točk. Če ne bi sprožili te razprave, bi si sebi,
               vsaj jaz očital, da je nisem sprožil zato, ker želim še pridobivati točke pred
               volitvami. <stage type="mag"/> (Nadaljevanje): Na teh temah, ki
               so v Sloveniji, ki so občutljive, ne da dobivati teh točk in naša stranka je na
               podobnih temah že večkrat takšne točke izgubljala in kar se mene tiče, mi je žal za
               točke, vendar ne za teme zaradi katerih smo te točke izgubljali. To je prava stvar.</p>
               <p>Druga stvar v Grosupljem. Mislim, da je slabo, da Grosuplje ali občina ni uspela
               spremeniti instituta in vključiti romskega svetnika v svoj svet, ne glede na to ali
               je res ali ni, da ima Grosuplje zadostno število romskih pripadnikov itn., dejstvo
               je, da to zakon ne zahteva. Toda, to, da niso uspeli vključiti ob obilni in pomembni
               asistenci najmočnejše stranke, ki je ponavadi tam dol prav stranka predsednika Vlade,
               ki je od tam doma, stranka predsednika Janeza Janše, Slovenska demokratska stranka.
               To je to.</p>
               <p>In drugič. Zelo rad bi povedal, da jasno in izrecno podpiram župana Janeza Lisjaka,
               ko je izjavil, da ne želi, da bi Rome, ki so jih tam pregnali tako rekoč iz Ivančne
               Gorice, sedaj zato naselili v Grosupljem. Zakaj ne? Bom zelo jasno povedal zakaj.
               Zato ne, ker mislim, ker v Grosupljem kljub vsemu so od leta do leta tudi podatki, ki
               jih imajo, nekaj delali in postopoma urejajo posamezna naselja, vsako leto gre
               nekoliko boljše, je veliko konfliktov, je veliko problemov, daleč od tega, da ni
               rešeno, toda vsaj trudijo se. V Ivančni Gorici leta 1995 so jim bila odobrena
               sredstva in od tedaj naprej so občasni zavrnili tisto lokacijsko, predlog ureditve in
               od tedaj se ni zgodilo, razen državnega rušenja leta 1997, nič. In sedaj naj, da se
               razumemo, tako rekoč zato, ker neka občina ni nič storila, naj bo zato nagrajena,
               medtem ko druge občine pa naj bodo še dodatno, v narekovaju, obtežene s problemi itn.
               Vem, da se sliši grdo, toda rekel bom tako. Problemov, ki jih ne moreš rešiti v eni
               občini, ni potrebno potem izvažati v drugo občino, ne v grosupeljsko ne v katerikoli
               drugo, brez koordinacije in sodelovanja. Zato jaz to stališče povsem podpiram in
               bodimo si na jasnem kaj se je dogajalo in kaj se ni dogajalo, pri čemer je tudi v
               Grosupljem še marsikaj treba storiti, daleč od tega, da je situacija urejena in
               nikjer ni, s tem se strinjam z ministrom Zverom, da ni končne rešitve tega problema,
               kot so si nekateri v Vladi zamislili.</p>
               <p>Druga stvar je okoli teze, ki je bila postavljena; prejšnja Vlada ni storila nič,
               nova Vlada dobro dela. Jaz imam že počasi dosti tega obveznega molitvenega vzorca
               predstavnikov sedanje vladajoče koalicije, ki vedno znova povedo, kako prejšnja vlada
               ni storila nič, ta Vlada pa stvari dobro rešuje. Jez bi si samo želel, da bi prejšnja
               Vlada storila več, ne samo na tem področju, tudi na drugih področjih. Tudi dokument,
               dobite ga lahko na Uradu za narodnosti, kjer se je pokazalo kaj vse je delala, kje ji
               je kaj uspelo, kje ji je spodletelo. Jaz samo moram reči, da sem prijetno presenečen
               nad bogastvom raznovrstnih programov v katere so se vključevali in upam, da se še
               dane vključujejo, romsko populacijo. Tudi vem, se pa spomnim fizično sklepov, ki jih
               je Vlada sprejela na eni od svojih zadnjih sej, in ki so bili rezultat na dogodke v
               predvolilnem letu, zanimivo, v Bučni, in kjer je bilo recimo tudi sprejeto, da se
               začne, da se izvaja tako imenovano patruliranje ogroženih območij, konfliktnih točk
               hot spots, bi lahko reli, ne kjerkoli in kadarkoli, da se striktno odvzema
               neregistrirane avtomobile, da se reče<stage type="mag"/>
               (Nadaljevanje) pravica do posebnosti v življenju in pravica do kulture je prav, jo je
               treba upoštevati, ampak otroke je treba pošiljati v šolo in vse zadeve vezati na to
               dejstvo, ... otroci gredo v šolo itn. Zakaj se je cela vrsta stvari opustila? Vsak
               kdo ve, da je bila Ivančna Gorica vroča točka vse skozi, vse skozi. Niti in tudi jo
               ni mogoče kar tako speljati in rešiti in podobno. Zakaj se je opustilo, zakaj je
               sploh prišlo do takšne eskalacije. To bi se moralo preprečevati prej. Prejšnja vlada,
               to kar se je zgodilo, je rezultat, posledica nedela te vlade. Žal, ne več prejšnje
               vlade, ker je že predolgo od tega. In dajte si enkrat odvzeti svojo odgovornost na
               svoja ramena in poskušati, dajte kaj storiti za to, da se take stvari ne bi dogajale.
               Ravsi, pretepi in upori so se dogajali tudi že prej, mnogo večji lahko celo kot tak
               je bil, v tem smislu masovizacije, ampak nikoli ni policija reagirala tako. Tisto kar
               je nadsporno je to, da je policija odstopila iz načela pravne države. Še večkrat bo
               treba posredovati in zaščititi nekoga pred kom in drugim, v imenu pravne države in
               monopola, ki ga ima samo pravna država med nasiljem, ki ga ima samo država. Ampak za
               božjo voljo ne na ta način kot ste vi to storili, ko ste pravzaprav to orožje obrnili
               proti tistim, ki so bili v tistem trenutku ogroženi. Zato prosim, da se zavedate
               situacije, ki je izjemno resna. Ideja, kako sedaj ta akademska razprava daleč stran,
               je ena zadeva - to je tudi predsednik Vlade po televiziji, ko je podprl oba ministra
               - da tukaj civilna družba lahko razpravlja in podobno, oni pa so morali reagirati na
               terenu. To je izjemno vprašljivo stališče. Dejstvo je, da moraš na terenu reagirati v
               skladu z zakonskimi pooblastili in še enkrat sprašujem, kakšna so ta pooblastila. In
               dejansko, ko govorite o vlogi ministra Mateja, absolutno, vedno in povsod podpiram,
               da minister Zver igra nogomet, zlomi komurkoli z drugim, ampak ne podpiram pa tega,
               da se pravzaprav policijo uporabi proti temu, da bi jih zaščitili, takrat kadar so
               bili oni zaščite potrebni. Predvsem v vlogi tega, kako bi na to reagiral recimo bivši
               poslanec SDS-a Ivo Hvalica. Jaz se spomnim, kako je reagiral v nekem drugem primeru
               in on bi rekel, generali so bili v srednjih jaških, med tem ko so desetarji krojili
               politiko. Operativno so bile stvari zamenjane. To je bilo v primeru potresa, se bo
               gospod Zamernik spomnil, in tako bi verjetno kolega Hvalica reagiral tudi danes.
               Najbolj, in s tem bom zaključil, me pa presenečajo ekološki argumenti. Ekološki
               argumenti so na izjemno tankem ledu, pa ne zaradi, že dolgo znane resne ogroženosti
               vodnega zajetja Globočec, ki mi je zelo dobro poznan, pa ne samo zaradi tega, ker
               vem, da to vodno zajetje, ki je bilo do leta 2003, v pristojnosti občine, od sedaj
               naprej pa v pristojnosti države, ne vem, mislim, da država še ni razglasila tega
               območja, ker če bi razglasila, bi tudi izvedla in predvidela ukrepe s katerimi bi to
               območje zaščiteno, zaščitila in odpravila vzroke onesnaževanja. Tudi dejstvo je, da
               onesnaževanje iz romskega naselja ni edino onesnaževanje, ampak seveda po sklici, ki
               je prikazana v včerajšnjem ali predvčerajšnjem Delu, tokovi onesnaževanja v to
               Globočnico so najmočnejši na liniji neurejeno odlagališče smeti, odpadkov in samo
               vodno zajetje, če boste pogledali to sliko. Poleg te romske družine, onesnažuje to
               okolje vse hiše v Ambrusu in širše, ki nimajo urejene kanalizacije in imajo prebite
               greznice - upam, da nima nobeden, verjetno pa ima kdo - in onesnažuje iz
                  kmetijstva,<stage type="mag"/> (nadaljevanje) gospa Uhanova
               bi pa o tem lahko vedela dobro povedati kaj onesnažuje, in tudi nekaj industrijskega
               onesnaževanja, ki prihaja od drugod zaradi kraškega podtalja. Se pravi, preselitev
               romske družine, če gledamo tehnološko, ekološko, je majhen korak, ampak daleč od
               tega, da bi bil ali pa sanacija teh hiš daleč od tega, da bi bil zadosten korak za
               sanacijo ../nerazumljivo./.. Je pa drugi argument, ki me tu moti, da so kar na enkrat
               ti Romi začeli biti tretirani kot ekološki problem. Tu pa je majhen, zelo majhen
               korak do neke druge ekologije, ki se je razvila v 30-ih letih tega stoletja tudi na
               teh prostorih. Hvala lepa.</p>
            </sp>
            <sp xml:id="SDT4-KZPTZČPIEM-Nujna-004-2006-11-10.sp61">

               <speaker>PREDSEDNICA MAG. MAJDA POTRATA:</speaker>

               <p>Hvala lepa dr. Gantar. Zdaj želim sama razpravljati. Ko se je zgodilo v Ambrusu kar
               se je zgodilo sem najprej slišala izjavo dr. Zvera, ki je obetala, da bo potek
               dogodkov bistveno drugačen kakršen se je kasneje pokazala. Takrat je v prvi izjavi,
               jo parafraziram, ker se je dobesedno ne spomnim, bilo izrečeno zagotovilo, da pri
               ukrepih ne bo množica diktirala kako se bo ravnalo z manjšino. Govorim o tem, da je
               parafrazirano, da ni dobesedno, ker se tega ne spomnim dobesedno. Ampak, jaz sem si
               obetala, da bo končno v Sloveniji tudi s strani izvršne veje oblasti sprejeto
               stališče, da so ranljive skupine ljudi, manjšinske skupine ljudi vendarle v tej
               državi razumljene kot tiste, ki so posebne zaščite in posebnih ukrepov potrebne in da
               ni slika obrnjena, da manjšina ogroža večino. Nekaj primerno pri sprejemanju
               zakonodaje in pri sprožanju referendumov, kar ima zdajšnja koalicija kar bogato
               izkušnjo, je bilo, ko je uspela večina dokazati in tudi z referendumskim izidom
               potrditi, da je manjšina tista, ki ogroža večino. In tu se zdaj zame začne temeljni
               problem zaradi katerega se mi zdi tako zelo pomembna razprava o ravnanjih. Ker, če je
               naloga katere komisije v Državnem zboru, potem je naloga Komisije za peticije ter za
               človekove pravice in enake možnosti, razmišljati ravno o tem kje je zakonodaja šibka,
               kje je bila zakonodaja poteptana, da bom tako rekla ali zamolčana ali neupoštevana in
               je treba iskati poti kaj storiti, da se to v prihodnje ne bo dogajalo. Minister Zver
               je tudi zatrdil, da ambruški primer ne bo vzorec za reševanje problemov drugod. Jaz
               si mislim, da sam ne more vplivati na to kaj mislijo drugi ljudje, zlasti kaj mislijo
               kakšne civilne iniciative, ki so se potem oglasile s svojimi stališči. Lahko pa
               dobijo drugi tudi idejo ali potrditev ravno v tem, da reagirajo na takšno izjavo,
               dana je bila izjava to ne bo vzorec, ampak takoj se potem pojavi zahteva za to, da se
               ravno drugače zgodi. Jaz tudi ne bi pristala na trditev, da je to prva <stage type="mag"/> (nadaljevanje) ekscesna situacija, bi pa rekla,
               da so bili Romi žrtve že v kakšni drugi situaciji, ki pa niso bile potem predmet
               medijske pozornosti pa tudi kakšne druge, res so dobile epilog na sodišču, ampak mi
               primere ogrožanja življenja Romov poznamo in to ne v tako daljni preteklosti. In vse
               to kar se je dogajalo je bilo tudi povod, če hočete za ukrepanje prejšnje vlade in
               rada bi povedla svoje stališče. Jaz nisem zadovoljna s stanjem kakršno je, bi bila
               vesela, če bi bilo storjenega v preteklosti bistveno več kot je bilo storjenega,
               ampak to ne more biti izgovor za to, da se kaj ne stori in normalno je, da gredo
               stvari na boljše, ker se stopnja ozaveščenosti o problemih večja in tudi občutljivost
               za teptanje človekovih pravic se zvečuje. Koliko smo pri tem o varovanju človekovih
               pravic dosegli v zadnjem času tudi z delom varuha človekovih pravi je predmet o
               katerem bi bilo čas razpravljati ob poročilu varuha človekovih pravic. In zdaj bi
               samo izrekla svoje nezadovoljstvo z izjavami, ki jih žal članica naše komisije na
               novinarski konferenci izreka po tem, ko smo obravnavali poročilo varuha človekovih
               pravic, po tem, ko smo imeli med priporočili tudi priporočilo, ki je govorilo o
               obravnavanju in napotilih kaj storiti, pa je bilo preglasovano, vrne zadevo kot
               očitek, da ni kdo česar delal za razreševanje romske problematike, za urejanja
               vprašanj povezanih s šolanjem, s socialno varnostjo, z varnostjo premoženja in
               življenja, da ne govorim še vsega drugega, so za to v tej državi po Ustavi in po
               zakonih določene posebne inštitucije in vprašanje na katero si moramo odgovoriti je
               ali so te inštitucije ravnale v skladu z zakonodajo ali z njo niso ravnale. Pa če nam
               je to prijazno si povedali pa ne, to sploh ni bistveno vprašanje, ali veste, jaz zelo
               težko razumem, da me hoče nekdo prepričati, da se je vsa stvar zgodila spontano. Jaz
               mislim, da se niti tista množica ljudi ni spontano zbrala, da se je verjetno toliko
               ljudi nekaj časa nabiralo, da se verjetno tudi spontano ni pojavila ta želja ali
               prošnja romske družine za zaščito in vse drugo, tudi težko si mislim, da je bil to
               nek normalen postopek kar smo gledali po televiziji tisto kolono in še kaj drugega,
               jaz niti ne želim zdaj o vsem tem razpravljati kaj me vznemirja, kako me hočejo
               nekateri prepričati, da nisem videla tistega na televiziji kar sem videla, kako mi
               hočejo nekateri dopovedati, da jaz ne znam odločati o stvareh in razpravljati o
               stvareh zaradi tega, ker nisem z Dolenjske in nimam Romov za sosede. Oprostite, jaz
               se z Romi srečujem resda v urbanem okolju, ampak romska populacija v Mariboru ni
               majhna. Po statističnih podatkih je romska populacija v Mariboru najštevilčnejša.
               Romska skupnost je uresničila svojo pravico, da tako rečem, in je že na dvojih
               lokalnih volitvah kandidirala s svojo listo, da bi dobila <stage type="mag"/>(nadaljevanje) svetnika v mestnem svetu, pa žal ni dobila. V romsko
               društvo se tudi prijavljajo na sredstva za kulturne programe. Sem se na Centru za
               socialno delo pozanimala, kaj je s to množico Romov, ki so v Mariboru, kako je z
               obiskovanjem pouka ali je z izobraževanjem kakšen poseben problem in sem dobila
               odgovor, ki je takšen, spet parafraziram odgovor, s šolanjem in obiskovanjem pouka
               romskih otrok v Mariboru praviloma ni problemov, so posamični problemi v družinah, ki
               tudi po drugih obravnavah kažejo na to, da te družine imajo probleme. Bodisi znotraj
               sebe ali v komunikaciji te družine z okoljem. Tudi romske družine, ki so dobile
               neprofitna stanovanja po razpisih, ni zaznati nobenega ekscesnega primera, pač pa so
               me opozorili na Centru za socialno delo, da se romske družine pogosto odločajo, da se
               iz urbanega okolja raje selijo v primestne občine, se pravi te občine, ki so okoli
               Maribora, ker si tam lahko v manj naseljenem prostoru lažje uredijo življenje na
               način, ki je bliže njihovi kulturni tradiciji. Tako, da bi želela v tej razpravi
               povedati, da problemi so, da tudi ni rešitev po mojem v tem, da rečemo oni Romi v
               Prekmurju, s tistimi Romi je vse v redu, ni nobenega problema, s temi tukaj je
               problem na Dolenjskem, ker to ni res. Zaradi tega, ker sem v okviru projekta
               nevladnih organizacij Romske ženske to zmoremo, obiskala različna romska okolja po
               Sloveniji in dobila od Romkin zelo različne informacije ali drugače informacije od
               tistega, kar je naša splošna predstava o tem, kako zelo urejene so razmere v
               Prekmurju. In ne nazadnje smo zadnjič v okrogli mizi iz besed znanega slovenskega
               pisatelja Ferija Lajnščka slišali za napis, ki kaže nestrpnost do Romov tudi v tem
               okolju, v katerem hočemo povedati, da so stvari v zvezi z Romi popolnoma dobro
               urejene. In ne z veseljem, vam moram povedati, da tudi ob krajevnem prazniku Moje
               mestne četrti v Mariboru je lepo videti, ko se romske družine z otroki vključijo v
               praznovanje praznika mestne četrti. Dosti manj lepo pa je videti, ko na nekem zidu
               prebereš grafit sovražne vsebine. In tisto, kar se meni tukaj zastavlja kot vprašanje
               in zaradi česar ne morem soglašati z enim od predlaganih sklepov dveh poslanskih
               skupin, da je bistveno več doseženo, je ravno to, o čemer je govoril tudi dr. Gantar,
               da je v letu 2004 po posebnem vladnem programu, po tisti skupini, ki jo je tedaj
               vodila ministrica Zdenka Cerar, po tistem sem se tudi pozanimala pri tedanjem
               ministru za notranje zadeve, <stage type="mag"/>(nadaljevanje)
               dr. Radu Bohincu, v območjih, ki veljajo za taka, da v njih prihaja do kršitev
               zakonitosti, da rečem tako, so bile vpeljane pogostejše policijske patrulje, pa tudi
               to je bilo že omenjeno v zvezi z urgiranjem pri vožnji z neregistriranimi vozili,
               tako da nekaj je bilo, ampak tega zdaj ni več v takem obsegu, kot bi bilo dobro, da
               bi se preprečevale ekscesne situacije. In ne zameriti, ko pravite, kako ste zdaj
               dosti več naredili spoštovati koalicijski kolegi, danes je v Dnevniku članek, ki
               govori o duhovniku, ki ima izkušnjo s sodelovanjem z romskim prebivalstvom in tudi
               izkušnjo, kako je v ta program blažitve napetosti med romsko populacijo in med
               večinskim prebivalstvom bil vključen, pa ni več vključen in tudi ta institucija, ki
               se oglaša in trka na našo vest, sporočilo za javnost, se v zvezi z Romi in temi
               dogodki ni oglasila, tako da jaz tukaj pogrešam in tudi zdaj v to skupino ni
               vključena in jaz predlagam dr. Zveru, da razmisli ali ne bi v to skupino, ki je
               imenovana kazalo vključiti tudi predstavnikov Rimskokatoliške cerkve, ker ravno ta
               duhovnik govori o tem, on ima sicer posebne poglede na stvari, da morajo Romi potem k
               pouku in verouku hoditi, ampak če kaj pomaga blažiti napetosti, je pa vendarle dobro
               poiskati vse poti, ki napetosti blažijo in ne pripeljejo do takšnih ekscesnih
               situacij kot smo jim bili priča zdaj.</p>
               <p>In zadnjo izkušnjo, ki bi jo rada še povedala, na prejšnji seji sem omenila, da sva
               s sekretarko bili na posvetu mreže parlamentarnih odborov za enake možnosti, kjer smo
               poslušali tudi poročilo in referat o Uresničevanju manjšinskih pravic. Res je, da v
               Evropi niti enako ne rešujejo romskih pravic, bom rekla, niti niso na enaki ravni,
               niti niso ukrepi si podobni, zelo so različni, ampak ni mogoče prezreti dejstva, da
               je temeljni konflikt romske populacije, ki jo štejejo v Evropi za najbolj ogroženo,
               da tako rečem, nevečinsko skupino prebivalstva, tudi zaradi nesprejemanja njihovih
               kulturnih značilnosti. Tukaj pa je nestalnost naselitve, ena od značilnosti, s
               katerimi se težko večina sooča in če bi dosledno to uresničevali, potem bi tudi
               vprašanje legalizacije in črnih gradenj bilo drugače rešeno. Temeljni problem pri
               legalizaciji in pri črnih gradnjah pa je, da se romska naselja po svojem obsegu in po
               številu prebivalcev spreminjajo. Povsem drugo vprašanje pa je ali je getoizacija ali
               taka poselitev, kjer je na etnični osnovi ena sama poselitev res najboljša rešitev
               pušča, je rezultat take koncentrirane naselitve, je pa vprašanje, če je to
                  vzorec,<stage type="mag"/>(nadaljevanje) ki je lahko v
               nadaljevanju sprejemljiv tudi za Dolenjsko in za okolje, o katerem govorimo; se pa
               hočem odzvati samo še na neke očitke v zvezi s politizacijo in s tem, kako je, kakšno
               je odzivanje ljudi tudi po strankarski pripadnosti. Jaz si ne drznem nikomur
               ukazovati, kako naj misli in kaj govori, sem pa dolžna reagirati na tisto, če je
               tisto, kar govori sovražni govor in spodbujanje k razlikovanju. Zato se tudi
               sprašujem ali ne bi bilo mogoče tudi zahteve po tem, kar smo na začetku slišali,
               razumeti tudi tako, če bi hoteli iskati vsa ravnanja in jim apriorno pripisovati
               negativen predznak. Moj namen še enkrat pravim je, odgovoriti na vprašanja in se
               odločiti v zvezi s predlaganimi sklepi, ker pobude za kakšen drug dodaten sklep v tem
               kontekstu še nisem dobila. In zdaj ima besedo gospod Školč. Izvolite.</p>
            </sp>
            <sp xml:id="SDT4-KZPTZČPIEM-Nujna-004-2006-11-10.sp62">

               <speaker>JOŽEF ŠKOLČ:</speaker>

               <p>Hvala lepa. Jaz menim, da je ta razprava seveda na nek način dobrodošla, čeravno se
               izkazuje, da govorimo dva različna jezika in da gredo stvari vsak sebi in da morebiti
               pač predstavniki Vlade čakajo, da se tisti, ki pač določene stvari postavljamo pod
               vprašaj naveličamo tega in nenehnega ponavljanja sicer pomembnih vprašanj in se
               zadovoljimo z odgovori in razpravami, ki pravzaprav niso bila inscenira(?) z
               vprašanji samimi.</p>
               <p>Jaz se strinjam, da so tudi stvari, o katerih je govoril minister Zver relevantne,
               da razpravljamo o normativnem okolju, ampak v luči te teme je predvsem vprašanje rabe
               tistih norm, ki so zdaj v veljavi, ne tistih, ki jih še ni. Lahko, da je problem, da
               določenih predpisov še nimamo oziroma da so lahko neustrezni, ampak naš očitek je
               bil, da se kršijo že napisane norme. Res je, da če se ne motim, se pravi 65. člen
               Ustave nakazuje na to, da je treba te problem rešiti z zakonom. Zdaj, se opravičujem,
               ker bom povedal tudi to, kako je to nastalo - to je člen, ki je nastala v povezavi z
               diskusijo s 64. členom, ki ureja položaj italijanske in madžarske narodne skupnosti.
               V Ustavi Socialistične Republike Slovenije, pač te vrste zaščite pravic romske
               skupnosti, kot jo je nova Ustava prinesla še nismo imeli in ko je pač prihajal ta dan
               D in je bilo potrebno ustavo sprejeti, ne glede na to, da je takrat bila diskusija,
               da so mogoče avtohtone narodne skupnosti, kamor se je uporabljen jezik, ki je <stage type="mag"/>(nadaljevanje) je sicer sporen, ampak je ustavno
               pravno korekten, da ne bo nesporazumov, se pravi, da so mogoče te pravice prevelike
               in na koncu obveljalo, da se zaščitijo v enaki meri kot so bile ščitene v predpisih
               socialistične Republike Slovenije in pač Federacije.</p>
               <p>Znotraj tega je prišla tudi pobuda, da se na poseben način obravnava tudi romska
               populacija. Vodila se je diskusija, ali je mogoče zahtevati enake pravice, se pravi,
               v zadnji konsekvenci tudi predstavnika v parlamentu. Ker je časa tudi takrat žal za
               to zmanjkalo je ostalo pri tem, kar je zapisano, ampak tu pa minister Zver velja
               povedati, da to, da ni posebnega zakona še ne pomeni, da določenih pravic te
               skupnosti zakon ni uredil. Veliko pravic te skupnosti je urejenih in težava, ki je
               ves čas bila pri zakonodajalcu in pri predlogih zakonskih rešitev je bila v tem, da
               ti ne živijo strnjeno, da ne živijo, bom rekel, povsod na enaki način itd., in da
               modela, ki je veljal za Italijansko in Madžarsko narodno skupnost ni mogoče v celoti
               prevzeti, zato se je parlament skozi leta mučil, da je v področnih zakonih te stvari
               naredil. Eden od razlogov, da ni tega poskušal spraviti samo v eden zakon je bil tudi
               ta, ker omeniti tak poseben zakon lahko tudi ene vrste zelo bom rekel lahko tudi
               nevarno segregacijo nekega problema. Ali je ta predlog, ki je sedaj bil v naglici
               pripeljal do konca ali ne, o tem bomo razpravljali, jaz vsekakor mislim, da je to
               velik korak naprej, da je to tega zakona prišlo, upam da, da bo mogoče tako kot so
               bom rekel ustavnih določilih glede zaščite italijanske in madžarske skupnosti, da bo
               mogoče doseči, da bodo imeli na koncu odločilno besedo tudi tisti, ki se jih to tiče.
               Tak je bil namreč princip zaščite drugih dveh skupnosti.</p>
               <p>Kolikor slišim do sedaj temu ni bilo tako, zato se mi zdi odlagati to razpravo v
               nekaj kar nas še čaka, ne odgovoriti pa na tisto, kar smo vprašali neumestno. Grdo pa
               je, da ne bom rekel kaj drugega, da se reče, da nekdo, ki postavlja taka vprašanja,
               da ni dovolj strpen do drugih in da za to mogoče ne zasluži potrebnega odgovora. V
               kolikor sem moram sam prepoznati v tem, da nisem pač strpen do teh vprašanj moram
               povedati, da nimam absolutno nobenega razumevanja za napačno rabo policije, absolutno
               nobenega. Nestrpen sem do zlorabe policije, res in to se mi zdi bi rekel državljanska
               dolžnost in parlamentarna dolžnost in opozicijska dolžnost in ne razumem, zakaj
               ministra Zvera moti, da se postavljajo take stvari. To ni iste vrste nestrpnost, o
               kateri pač govorimo, da nekdo nekoga ne prenaša, zaradi barve kože ali pa v tem
               primeru načina življenja, itd. To, če je bilo v drugih diskusijah prepoznana kakšna
               ta bom rekel nestrpnost, ki običajno zapade pod <stage type="mag"/>(nadaljevanje) to ustavno prepovedano bi ga rad slišal, ampak mislim pa, da
               je v politiki in tudi sicer absolutno dovoljeno razpravljati o potezah vlade in njih
               ministrov in aparata. Biti do tega samo benevolenten, potrpežljiv to pač pričakujete
               od nas preveč. Mi bi se odpovedali bom rekel svoji osnovni nalogi, če ne bi vršili
               kontrole vaših spornih postopkov. Tu je bom rekel tudi eno jedro od teh nesporazumov.
               Pa, da gre recimo za predvolilno temo, to je spet floskula, ki pač odnaša pozornost
               drugam od vprašanj, ki so bila zastavljena. Sam znam brati bom rekel te javno
               mnenjske raziskave in vam povem, da nobenemu, ki to zagovarja v bom rekel razmerah,
               ki so se vzpostavile v Sloveniji tako radikalno postavljanje stališč kot je sedaj na
               tem odboru politično ne koristi. Ne govorim o tem, da imam jaz kakšna nagnjenja k
               temu, da imam rad, če kdo z menoj polemizira, ampak mislim, da je naloga politike in
               tu seveda gre za politizacijo, naloga politike je, da se ukvarja z družbenimi
               konflikti in politizacija je bom rekel ključen element politizacije je bil takoj
               takrat, ko je država naredila tisto, kar sem jaz rekel, da mene čudi, da je reagirala
               s tako potezo kot je reagirala s tem, da je načeloval minister. Minister je bom rekel
               politik tako kot je poslanec, ni bom rekel generalni direktor policije niti ni
               direktor Policijske uprave in niti ni bom rekel tam krajevni policist, da bi lahko od
               njega to pričakovali. Ne more od nas pričakovati, da ga obravnavamo kot policista,
               ampak ga bomo vedno obravnavali kot ministra. Prisegel je v tem parlamentu, da bo
               spoštoval ustavni red in zakon in tu ga je prekršil, ampak on je tisti, ki je bom
               rekel dvignil problem na najvišjo politično raven takoj za njim pa predsednik Vlade.
               Izvzamem ministra za šolstvo, ki ima pač koordinativno nalogo, da rešuje tisto, kar
               drugi slabo naredijo in obžalujem, da ga je v tako godljo Vlada potisnila in razumem,
               da se pač ne more od nje distancirati. Ne razumem pa tega, da mi poslušamo tukaj
               zgraditi neko razumevanje za vse te poteze češ kot je bilo tukaj povedano, mislim, da
               je to povedal kolegica Irgl, da so Strojanovi sklenili dogovor z vsemi možnimi
               stvarmi z drugimi Romi, z <stage type="mag"/> (nadaljevanje)
               Ambrušani in z dvema ministroma o tem kje se bodo naselili. Saj to je ja jedro
               problema, da se mora ena družina s toliko faktorji pogovarjati o tem kje bo živela.
               To je zelo narobe in ravno o tem govorimo, da če ena družina ne more tako kot ji
               Ustava zagotavlja svobodno izbrati kako se bo gibala in kje bo živela, da mora
               angažirati takšne potenciale za to, da si reši kožo, to je tisto kar je jedro spora,
               kolegi, to je jedro problema ne pa rešitev. Vi ste ponosni na to, da rešujete nekaj
               kar je ustavno pravno nesporno, ali pa če hočete bolj razumeti, nedotakljivo, je
               sveto, če hočete in tako naprej. In nam očitate, da ne razumemo stvari. Vi ne
               razumete, da so te pravice neodtuljive. Jaz si ne predstavljam, da bi moral ta dva
               človeka vprašati pa še koga kje bom živel, si ne predstavljam. Ne vem, če si kdo
               predstavlja, da bi za preselitev prosil policijskega ministra. Dajmo razmišljati
               abstraktno in kaj to pomeni za vsakega posebej. Tudi če je bila tu neka dobra volja
               je bila storjena velika napaka, o tem govorimo, jaz ne osporavam dobre volje, ne
               osporavam truda, sem vesel, da se namenja več denarja za te stvari, ampak to ne
               odtehta te res kardinalne napake. Nedopustno je, da nam potem rečete, da to
               politiziramo. Kdo je pa šel z vsemi kamerami tja, ali ste videli mogoče mene tam ali
               kolega Gantarja ali kolegico Beblerjevo? Kdo se vsak dan slika s tistim žogami in
               tako naprej namesto, da bi umiril delo za rešitev problema? In če vas potem vprašamo
               kaj delate, za kaj zapravljate denar, rečete: "politizirate in nimate razumevanje za
               naše stvari", ga ne moremo imeti, zato ker delate slabo in delate narobe.</p>
            </sp>
            <sp xml:id="SDT4-KZPTZČPIEM-Nujna-004-2006-11-10.sp63">

               <speaker>PREDSEDNICA MAG. MAJDA POTRATA:</speaker>

               <p>Hvala lepa. Minister dr. Zver ima repliko. Izvolite.</p>
            </sp>
            <sp xml:id="SDT4-KZPTZČPIEM-Nujna-004-2006-11-10.sp64">

               <speaker>DR. MILAN ZVER:</speaker>

               <p>Bom čisto kratek. Ne pričakujem zdaj ravno hvale na račun vlade, ampak vendarle bi
               rad opozoril, da res govorimo dva jezika ali pa da gre pogovor mimo, eden mimo
               drugega. Ravno to kar sem prej poudaril, da nekateri smatrajo človekove pravice in
               svoboščine kot normativno kategorijo in ravno zdaj na zadnje je poslanec Školč še
               enkrat to potrdi. Ni mogoče reči, da ni sprejemljivo, da neka družina ne more
               svobodno izbrati kje bo živela, enostavno ni takšne absolutne pravice, tudi jaz ne
               morem svobodno izbrati kje bom živel, niti ne morem svobodno izbrati na svoji zemlji
               kje bom živel ali pa kje lahko živim, so nekatere pravice omejene tudi z drugimi
               pravicami in pravicami drugih. In s takšnimi floskulami bomo težko prepričali javnost
               in razložili, da situacija ni tako absolutna, da svoboda ni absolutna kategorija. In
               so pravice omejene vsaj z enako svoboščino drugih. In tukaj je prišlo do kolizije teh
               pravic in svoboščin. To kar sem govoril o politizaciji, ki mi je bilo očitano, res
               je, jaz mislim, da bi se zadeve veliko <stage type="mag"/>
               (nadaljevanje) lažje rešile, če bi mogoče manj tak strankarsko zapopadli celoten ta
               problem, pa recimo, da se dopušča možnost, da se tu motim, ampak lahko mi verjamete,
               da je bila družina s katero sem preživel kar precej časa zadnje dni pod velikim
               pritiskom tudi javnosti in tudi razno raznih dobronamernih predlogov, ki so bili
               takšni in drugačni. Rad bi pa poudaril res to dvoličnost, ki se pojavi v enem delu
               strankarske politike. Na državni ravni je viža takšna, na lokalni pa včasih izrazito
               nasprotna in izjemno nestrpna tudi do romske skupnosti. Morda bi še, če dovolite
               gospa predsednica, samo še na to, romski zakon je nastajal v sodelovanju z romsko
               zvezo, v njej so sodelovali predstavniki romske zveze tudi foruma romskih svetnikov,
               praktično smo Rome vključili tudi v izvajanje politik na posameznih področjih, zlasti
               na področjih izobraževanja in lokalne skupnosti, tako da je bila opravljena izjemno
               široka razprava, nekatere teze so bile objavljene še prede se je Vlada
               .../nerazumljivo./.. odločila, da se ta zakon napiše. Jaz sem vesel, da so bili
               praktično vsi vključeni prizadeti v pripravo tega zakona. dobro bi bilo včasih, ko
               govorimo kaj je dobro za družino Strojan, da bi tudi njih vprašali. Jaz mislim, da
               včasih kar tako, da nekdo govori kaj bi bilo dobro za njih govori mimo njihovih
               želja. In še nekaj. Večkrat je bilo poudarjeno, da sem govoril dan pred tem drugače
               kot kasneje. Jaz še vedno vztrajam na stališčih, da nasilnih preselitev ni mogoče,
               tudi pri nas ne, da ta problem, in je ni bilo, da ta problem ambruških Romov ni model
               in še tudi danes vztrajam, da množica ne sme diktirati razmerij pravic, zlasti ne za
               manjšino in da je država zato tukaj, da ščiti pravice manjšine in šibkega in v tem
               primeru je tudi naredila tako in bo tudi v prihodnje in da bo iskala izraze
               nestrpnosti tudi pri večini ali pa teh množicah kot nekateri govorite in da bo
               naredila vse, da do podobnih konfliktov v prihodnje ne pride. Hvala.</p>
            </sp>
            <sp xml:id="SDT4-KZPTZČPIEM-Nujna-004-2006-11-10.sp65">

               <speaker>PREDSEDNICA MAG. MAJDA POTRATA:</speaker>

               <p>Hvala. Besedo ima gospod Zvonko Černač. Izvolite.</p>
            </sp>
            <sp xml:id="SDT4-KZPTZČPIEM-Nujna-004-2006-11-10.sp66">

               <speaker>ZVONKO ČERNAČ:</speaker>

               <p>Hvala lepa. Lep pozdrav vsem tudi v mojem imenu. Moram reči, da danes prvič na tej
               komisiji se počutim zelo slabo, zelo neenakopravnega se počutim zaradi tega, ker na
               Komisiji za peticije ter za človekove pravice in enake možnosti nimajo vsi enakih
               možnosti, da bi tukaj razpravljali in povedali svoje mnenje. Verjetno nobeden ne
               verjame temu kar ste spoštovana predsednica napisala v odgovoru zakaj ne boste na to
               sejo komisije povabila tistih, ki jih problem tangira, ker če bi bilo temu tako,
               potem tudi nekaterih drugih, ki pa ste jih povabila povabila ne bi. Vi ste namreč na
               to sejo poleg tistih od katerih naj bi dobili ustrezne odgovore, kot ste se izrazila,
               pristojnih organov Republike Slovenija povabila tudi varuha človekovih pravic,
               mirovni inštitut in tako naprej. <stage type="mag"/>(Nadaljevanje) Na enak način, popolnoma na enak način bi danes morali tukaj
               sodelovati tudi tisti, ki so s problemom samo posredno tangirani, tako kot ti, ki so
               povabljeni uradno na to točko dnevnega reda. To je slabo, to je sicer vaša suverena
               pravica, prebrali ste Poslovnik, kjer piše, da lahko vabite, kogar hočete, ampak bi
               od predsednice Komisije za peticije ter za človekove pravice in enake možnosti, že v
               naslovu to piše, človek pričakoval malo večjo širino. In me je dejansko strah
               obravnav na kakšnih drugih sejah te komisije, ko se bomo soočali s kakšnim bolj
               pomembnim in velikim problemom, kot je ta, ki ga želijo nekateri danes predstaviti.
               Ampak saj pravim, to je bila pač vaša suverena pravica. Jaz tak način obžalujem in ga
               ne odobravam in upam, da se pri bodočih sklicih to ne bo dogajalo več.</p>
               <p>Drugače me pa veseli, da danes o tem razpravljamo. Moram pa reči, da sem razočaran
               nad vsebino tega, o čemer razpravljamo. Teče četrta ura razprave in nekateri,
               oprostite, se že izgubljajo oziroma so že sami s sabo v nasprotju. Poleg tega, da smo
               nekaj časa analizirali, kaj je bilo v preteklosti, kdo česa ni naredil, kdo je neke
               barikade iz ekoloških razlogov želel odstraniti in tako naprej, do analiziranja nekih
               časopisnih člankov, praktično nismo prišli nikamor. Nismo prišli niti do tega, da bi
               lahko ugotovili, ali je Vlada in pristojna ministrstva, ministra predvsem, v tem
               konkretnem primeru naredila edino, kar je bilo možno narediti. Niti do tega nismo
               prišli - in sem zelo žalosten, ko moram tu poslušati, oprostite, dolga razglabljanja,
               da ne rečem grobo, nakladanja -, ali nismo vsi dobili, gospa predsednica, gradiva z
               dne 9.11., kjer je Vlada napisala odgovore na vprašanja, ki so bila predlog za sklic
               te izredne seje te komisije? Mislim, da smo vsi to dobili, in bi prosil, dajte si,
               lepo prosim, gradiva prebrati, preden pridete na to sejo, in ne obremenjevati ponovno
               s stvarmi, ki so že razjasnjene, na katere je bilo že večkrat odgovorjeno. Predvsem
               pa ne obremenjevati razprave s podtikanji, ki ne vodijo nikamor. Moje osebno mnenje
               je, da tega problema brez strpnega dogovora, na strpen način, z dialogom, z
               normalnim, kulturnim dialogom, ni mogoče rešiti. In to, oprostite, kar nekateri tukaj
               danes počnete, ne vodi k temu. Vodi v nasprotno smer. Govorili ste o zakonu, o 65.
               členu Ustave. Ta Ustava velja že dolgo pred letom 2004, se pravi, da bi lahko bil
               zakon tudi že zdavnaj sprejet, če bi bila taka nujna potreba. Ampak tudi če ga ni
               bilo, mislim, da bi se problemi lahko urejali tudi na tak način, kot so sedaj urejeni
               v področnih zakonih, in lahko še deset zakonov napišemo, brez dogovornega urejanja
               stvari jih ne bo mogoče urediti; tega se verjetno vsi zavedamo. Konec koncev,
               spomnimo se, pred slabima dvema letoma smo bili v tem Državnem zboru priče zakonu, ki
               ga je vložila Slovenska nacionalna stranka, ki se je glasil Zakon o romski skupnosti.
               Imel je tri člene, spomnite se, v 1. členu je pisalo, "ta zakon ureja položaj romske
               skupnosti v Sloveniji". V 2. členu je pisalo, "Romi nimajo nobenih posebnih pravic,
               pred zakonom so vsi enaki", in 3. člen, "ta zakon začne veljati 15. dan po objavi v
               Uradnem listu". Tako kot sem takrat protestiral, protestiral, da je sploh tak zakon
               lahko prišel v obravnavo skozi vse te legitimne procedure, tako kot sem rekel, da je
               nedopustno, da se problem politizira na tako nizkoten način, tako lahko zdaj z vso
               pravico protestiram zaradi druge strani - zaradi tega, kar počnete, oprostite,
               gospodje v LDS, varuh človekovih pravic in še nekateri zraven. To je politizacija
               najslabše vrste, kar se dogaja na tem primeru, samo z druge strani prihaja, pod
               formo, neko formo kvazi varovanja človekovih pravic. Lepo vas prosim! Ne vem, ali
               živite v nekem namišljenem pravljičnem svetu, ali ne živite tukaj in zdaj. Ali niste
               v tej zakonodajni proceduri že nekaj časa in vsi ste vendar soavtorji zakonov, po
               katerih se vsak dan dogajajo stvari, ko morajo družine zapustiti svoja dolgoletna
               domovanja. Vsak dan se te stvari dogajajo, zaradi goljufov na eni strani, ki so jih
               tako ali drugače izmolzli in so morali pod deložacijami zapustiti, zaradi črnih
               gradenj, kot govorite. <stage type="mag"/> (Nadaljevanje) Tudi
               v tem primeru gre za nekaj podobnega. Če bi spoštovali samo formalno zakonodajo, je
               zadeva zelo enostavna, povsem enostavna. Za vsakega normalnega državljana te države
               je stvar enostavna, ko pride na sodišče in ko mu rečejo, si izgubil stanovanje zaradi
               tega, ker ti je nekdo posodil ali pa, ker je sodišče 12 let mlelo neko zadevo, ker si
               bil dolžan 100 tisoč tolarjev in je naraslo v 12. letih na 10 milijonov. Pa se do
               sedaj še nihče, predvsem pa ne tisti, ki bi bili najbolj poklicani, ni zganil na tak
               način. Na drugi strani imamo zakon, vi ste ga sprejemali v prejšnji sestavi stvarno
               pravni zakonik, ki govori, da lahko sosedje v bloku lastnika stanovanja, ki jih moti,
               prisilijo v prodajo njegovega stanovanja. To piše. Prisilijo ga lahko, sodišče lahko
               tako odločbo izda, da mora to stanovanje prodati in iti. Se pravi, eni so bolj enaki
               od enih, ampak v čem je problem; da ne govorim o primeru, ki se je zgodil takrat, ko
               ste spreminjali zakon, da bi bili kupci stanovanj malo bolj varni, ko si je privat
               podjetje dovolilo, da je plačana stanovanja, da je lastnikom plačanih stanovanj
               preprečilo vselitev zaradi tega, ker mu investitor ni plačal izvedenih del, ni šlo na
               sodišče, pa vložilo tožbo pa iztožilo po formalni proceduri, ki velja v tej državi,
               ker smo pravna država, pač pa je najelo privatno varnostno službo, postavilo tri
               varnostnike pred blok in ljudje, ki so plačali svoja stanovanja, v svoja stanovanja
               niso se mogli vseliti. Nisem slišal, da bi se kdo takrat v tej državi s kakšnimi
               velikimi besedami zganil, razen to, da to pač ne gre, in da je treba zadeve reševati
               na sodišču. Pa da se razumemo, ne opravičujem teh ravnanj z drugimi ravnanji. Želim
               samo povedati, da gre za enega izmed številnih problemov v tej državi, ki jih je
               treba reševati na en normalen civiliziran način in ga poskusiti najprej rešiti na
               domačih tleh, šele če ukrepi in rešitve, ki jih lahko naredimo sami, tukaj, doma, po
               določenem času ne prinesejo rezultatov, lahko začnemo kričati izven naših meja. To
               želim povedati. In bodimo vendar pri vseh teh primerih enaki. Ne glede na to, da gre
               na eni strani večinoma za nas, za to, kako se reče, večinsko populacijo, ki moramo
               biti očitno malo manj enaki v teh pravicah, na drugi strani pa za drugo populacijo,
               ki je prav, da je bolj zaščitena, ker je bolj ranljiva, s čemer se vsi strinjamo, o
               tem seveda ni nobenega dvoma. Ampak moja ocena je, da to kar je bilo v konkretnem
               primeru narejeno, je bilo edino možno, ker je bilo, kar vsi pozabljate, ne vem, ali
               namerno ali nenamerno, storjeno v dogovoru s prizadetim. Prizadeti so se strinjali,
               da se problem začasno reši na tak način, da se zadeve umirijo, da se začasno
               preselijo in da se najde trajnejša rešitev v miru, ne pa na neki bojni črti. In jaz
               bi bil zelo zadovoljen, če bi v podobnem primeru kot je bil ta, se taka izredna seja
               komisije sklicala tam. Tam bi jo bilo treba sklicati, gospa predsednica, in mislim,
               da bi bila debata dosti bolj produktivna, dosti hitreje bi končali, vprašanje je
               seveda koliko nas bi prišlo tja, bi vas prišlo tja, ampak tam bi bilo treba to sejo
               komisije sklicati, ker nekateri očitate ministru, kaj je tam počel, kje ima zakonsko
               podlago, da je tam bil. Lepo vas prosim! Istočasno govorite o pravici do gibanja, do
               svobodnega gibanja po ozemlju itn. Jaz sem prepričan, da bi bil zelo zadovoljen, če
               bi kdorkoli od vas prišel namesto njega tja, pa problem rešil. Bil bi mu hvaležen,
               sem trdno prepričan, ampak tega seveda ni mogoče pričakovati, ker je dosti lažje
                  <stage type="mag"/> (Nadaljevanje) se usesti v, mogoče sicer
               ne tako udoben fotelj kot je v kakšni drugi dvorani kot ta, in ekskatedra
               parlamentirati to zadevo ure in ure.</p>
               <p>Moje mnenje je, da je bila zadeva osvetljena z vseh mogočih vidikov. Bolj kot je
               bila ta osvetljena, verjetno bo kakršnikoli zadevo, ki jo bomo obravnavali v bodoče
               na tej komisiji težko osvetliti, in da bi se bilo za zamisliti nad tem, ali delamo
               uslugo tej populaciji, tej skupini, ki je v celoti prizadeta zaradi tega primera.
               Namreč vemo, da so povsod posamezniki, ki mogoče malo odstopajo, izstopajo tako ali
               drugače in zelo narobe je, da bi zaradi nekaj posameznikov, mogoče malo drugačen
               način funkcioniranja vse Rome poenotili s tem. To bi bila zelo velika napaka in bi
               bilo zelo narobe. Mislim, da je pot, ki je bila obrana, edina primerna. Se pravi, da
               je treba tam, kjer do takih odstopanj, pri takih ali drugačnih razlogov zaradi navad,
               zaradi razmer prihaja, zadevo poskusiti dogovorno reševati, nikakor ne na silo, tudi
               ne na tak način, kot ste nekateri predlagali, policija bi morala tiste, ki so tam
               prišli, domačine, ... Tako sem jaz razumel vašo razpravo. Boste imel priložnost
               govoriti, gospod Školč, radi govorite, tako da, vas bomo imeli še priliko poslušati,
               dokler pa sem jaz pri besedi, pa vas prosim, da mi pustite povedati svojo misel do
               konca, in da mi jo ne ... To bi bila napaka, velika velika napaka bi bila. Velka
               napaka. Kajti, ko je iskra nekoč zanetena, je zelo malo potrebno, da se razvije v
               ogenj. In če smo razumni, bomo lahko ocenili, da je bilo ravnanje edino primerno. Kaj
               bomo pa mi sami tukaj pripomogli k temu, da se bodo razmere odvijale v pravo smer, in
               da se bo problem rešil, tukaj se dajmo raje danes vprašati. Ali bomo vsi skupaj
               nudili suport tej poti, ki je bila trasirana ali bomo na tej poti nagajali iz nekih
               politikantskih nagibov. Verjetno to ni prav in mislim, da bi bilo prav, da se nehamo
               bokladati z neko zgodovino in z nekimi razpravami, ki ne peljejo nikamor, pač pa, da
               se s problemom soočimo tako kot je, da ocenimo realno ravnanje, ki je bilo v danem
               primeru edino možno, in da okrog tega sprejmemo kakšen zaključek, da ne bomo sedeli v
               prazno, tako kot sem včeraj in predvčerajšnjem sedel na seji komisije kolega Cvikla,
               kjer ravno tako razpravljamo ure in ure, na koncu pa nismo sposobni sprejeti nobenih
               sklepov. Hvala lepa.</p>
            </sp>
            <sp xml:id="SDT4-KZPTZČPIEM-Nujna-004-2006-11-10.sp67">

               <speaker>PREDSEDNICA MAG. MAJDA POTRATA:</speaker>

               <p>Hvala, gospod Černač. Moram reči, da sem neskončno srečna, da ste član naše komisije
               postali, ker obeta plodno sodelovanje in veliko pomislekov glede na to kaj smemo in
               česa ne smemo člani komisije. Dobili ste besedo tako kot vsi drugi. Jaz si o vaših
               mislih ne bom sedaj drznila razsojati, bi pa ugotovila, če nam očitate, da ne vemo o
               čem govorimo, in da smo si v nasprotju, tudi vaša razprava se je s tem začela, da
               govorimo o vsem mogoče, o tistem o čemer bi morali govoriti, pa ne govorimo. Končali
               pa ste s tem ali proti koncu pa ste rekli, da je bil problem osvetljen že z vseh
               vidikov, in da lahko sklenemo. Se bo treba odločiti kako je s to razpravo. Dokler bom
               jaz predsednica te komisije, ne bom nikogar časovno omejevala v njegovi razpravi.
               Obljubljam, da bom to navado zadržala in hkrati ravnala skladno s poslovnikom. Kaj pa
               si vi obetate od tega, da bi bila komisija sklicana na terenu, pa ne vem. Jaz se
               močno bojim, da bi reakcije tistih, ki bi nas poslušali, ker seje naše komisije so
               javne, bile take, da bi mogoče tudi mi morali predčasno zapustiti kakšen
                  prostor<stage type="mag"/>(nadaljevanje) tako, da bi vas
               prosila, če poskušate razumeti bistvo parlamentarne demokracije in nas strpno
               poslušati pa tudi, če vam je to težko. Jaz upam, da bo šlo.</p>
               <p>Bi rada vas seveda na tole opozorila. Ni res, da na stanovanjsko problematiko ni
               nihče opozarjal. Težava je v tem, da takrat, kadar se kakšnega resnega problema
               lotimo ne moremo nobenega konkretnega sklepa speljati, zaradi razmerja moči v tej
               komisiji. Posebna točka dnevnega reda je bila tudi obravnava stanovanjske
               problematike, na katero smo bili opozorjeni z številnimi peticijami, ki jih dobivamo
               na komisijo pa tudi z opozorili varuha človekovih pravic, kako se revščina na najbolj
               drastičen način kaže ravno pri razreševanju stanovanjske problematike, ampak ob tem,
               da je najprej bila prekinitev tiste točke dosežena po spomladanskega dela zasedanja
               prestavljena na jesenski, ko je bilo že vse dogovorjeno z ministrstvom za okolje in
               prostor, da bodo pregledali, kaj se v okviru zakonodaje da rešiti je uspelo tej isti
               komisiji združiti predlagane sklepe tako, da takrat, kadar govorimo o tem, kaj naj bi
               naredili in kako naj bi bili občutljivi za probleme ljudi, potem je treba tudi kaj
               upoštevati, kaj se je poskušalo napraviti vsaj na tej ravni, na kakršni naša komisija
               lahko kaj naredi pa česa nismo mogli narediti, zaradi volje poslank in poslancev, ki
               so jo izrekli z glasovanje. Sedaj želita repliko na gospoda Černača, če sem prav
               razumela gospod Školč in gospod Gantar. Prvi se je gospod Gantar javil. Izvolite.
           </p>
            </sp>
            <sp xml:id="SDT4-KZPTZČPIEM-Nujna-004-2006-11-10.sp68">

               <speaker>DR. PAVEL GANTAR:</speaker>

               <p>Na repliko gospoda Černača bi rekel takole. Ko sem poskušal ministra Zvera sem nekako
               postal nekoliko optimističen, vsaj eden v Vladi se zaveda sem si mislim, da to ni
               model, ki ve, da to ni bilo dobro, ki pravi, da to ne more biti oblika reševanja in
               ki tudi eksplicitno povedal, da ne more množica pravzaprav si vzeti pravico v roko in
               odločiti. Te besede ministra Zvera podpiram, to je bila naša intenca, ampak sedaj, ko
               je kolega Černač govorim moram reči, da se mi je stanje bi rekel zaskrbljenosti
               ponovno povečalo. Še enkrat pravim, večkrat, ko boste ponavljali kako ni bilo nič
               narobe pri tej akti državi, kako je bilo vse v redu in prav, kako se je vse dobro
               izteklo, kako je bilo to edino mogoče storiti, večkrat kot boste to ponovili bolj
               boste temu na koncu verjeli in bolj bo nevarno za vse nas. Zaradi tega, ker boste
               uzakonili brez zakoni v tej državi, to vas opozarjam. Uzakonili boste brez zakonov,
               uzakonili boste to, da si neka skupina, naj bo majhna ali velika, lahko tudi Pavel
               Gantar v zlobni navezavi z Školčem vzame pravico in izsili neko rešitev itd., ni
               mogoče tega vzeti. Lahko razumemo prebivalce Ambrusa, zelo dobro jih razumemo in
               vemo, da Romi včasih, nekateri Romi, niso prijeten sosed, zato bi se tudi moralo
               dogajati na tem področju, <stage type="mag"/>(nadaljevanje) ne
               moremo vzeti, ne moremo podpreti nikogar, ki si vzame pravico v svoje roke, država in
               policija pa mu pri tem asistira, za to gre. Lahko se neskončno kregamo ali smo v LDS
               dvolični ali ne, jaz sem že pojasnil, kakšno je bilo dejanje gospoda Lisjaka v
               zadnjih dogodkih v Grosuplje, jaz sem rekel, da ga podpiram, zaradi tega, ker ni
               mogoče izvažati problemov iz ene občine, kjer se nič ni naredilo v drugo, kjer se
               vendarle nekaj dela s težavo in problemi, toda temu, gospod Černač, če vam to ni
               jasno, potem je to slabo za vse nas. To je problem. Jaz tudi razumem, predolgo si bil
               v Vladi, da vem, da so vladni funkcionarji vključno z ministroma obema ravnali v
               stresu, jaz bi celo rekel to, če bi to rekli, nismo mogli, ni nam padlo na pamet,
               vendar nismo hoteli uporabiti tega in onega, to se nam ne bo zgodilo, bi rekel, OK.,
               imam neko upanje, da je to bil eden sam primer in da to ni logika dedovanja, vendar
               ne, oni, posebej minister za notranje zadeve je ves čas govoril, da ni nič narobe, da
               je vse v redu tako kot vi in to me skrbi za res, samo to. O vseh drugih stvareh se
               lahko prepiramo, politično, koalicijsko, nekoalicijsko, kdo je kaj naredil, kdo je
               bil dober, kdo je bil slab, kdo je zavaroval, kdo ni zavaroval, kdo je poslal
               policijo, kdo ni poslal policijo itd., vse to je predmet diskusije, ampak to je to,
               to je zgodba.</p>
               <p>Še enkrat. Zgodba, ki je občutljiva, zato nam ne ../Nerazumljivo./.., da poskušamo
               sejati razdor, mi poskušamo pravzaprav zadevo tematizirati kot občutljivo zadevo brez
               prepotrebnega napenjanja moči, živcev in nekih ideoloških in ne vem kakšnih
               sklicevanj na te temo, ampak zavedati se je treba, da je to zelo, zelo pomembno in da
               mu nemara celo prelomni trenutek v naši družbi. Hvala lepa.</p>
            </sp>
            <sp xml:id="SDT4-KZPTZČPIEM-Nujna-004-2006-11-10.sp69">

               <speaker>PREDSEDNICA MAG. MAJDA POTRATA:</speaker>

               <p>Hvala. Gospod Školč, izvolite.</p>
            </sp>
            <sp xml:id="SDT4-KZPTZČPIEM-Nujna-004-2006-11-10.sp70">

               <speaker>JOŽEF ŠKOLČ:</speaker>

               <p>Hvala lepa. Najprej o dvoličnosti. Te stvari je potrebno tudi obravnavati v luči
               tega, da ni mogoče nobenemu, ki govori pripisati odgovornosti za to, kar počnejo
               nekateri drugi pa če tudi so recimo člani njegove družine, stranke, itd. To je eno
               zelo bom rekel temeljno načelo tega spodobnega pogovarjanja.</p>
               <p>Za stranko LDS je znano, da ima bom rekel zelo različne ljudi v svojih vrstah in da
               tudi o istih stvareh izjavljajo bom rekel zelo različna stališča. Za razliko od
               marsikaterega, ki mislim, da je to slabost menim, da je včasih to tudi velika
               prednost in na tem mestu bom pač povedal, da ravno tako za razliko od kolega
               Gantarja, ki razume grosupeljskega župna v njegovih ravnanjih moram reči, da sam
               mislim, da grosupeljski župan v primeru tega zapleta okoli tega, kako mora biti
               organiziran Občinski svet ni ravnal prav enako kot ni ravnal prav njegovo sokrajan
               Janez Janša. Tam sta oba po moje, ne govorim o stranki ../Nerazumljivo./.. enako
               neustrezno. Ali iz tega lahko potem spet ga nazaj generaliziramo, da se v ničemer ne
               razlikujemo mislim, da bi bilo to zelo težko, samo zaradi tega sem ta primer povedal
               in ne bom govoril o kolegu Slavincu, ki ga vsi poznate, ki mu je uspelo na listo, ki
               mu je sestavil v Mestni občini Murska Sobota uvrstiti tudi člane iz Romske skupnosti
               in so izvoljeni v Mestni svet, ampak to nima spet, da se razumemo nič z <stage type="mag"/>(nadaljevanje) vprašanji, ki jih zastavljamo
               danes tukaj, gospod Černač. Ima pa ta diskusija nekaj s tem, ker govorim zmeraj več
               točkah in očitno je nujno, da se, bom rekel, kolegom iz SDS postavlja pod vprašaj
               sploh smisel parlamenta. Ker s tem, ko pač vsako razpravo, vsako vprašanje označijo
               za nakladanje, za teženje, za izgubo časa, za nekonstruktivno razgrajanje in kar še
               imajo podobnih etiket, bom rekel v zadnji konsekvenci pravzaprav povedo, da jim je
               parlament odveč. Razen, seveda, če prikimava njihovim genialnim domislicam. Ampak,
               zelo veliko stvari pač tudi gre čez, če so v redu in jih nihče ne osporava. Javil sem
               se pa zaradi tega, ker bi...</p>
            </sp>
            <sp xml:id="SDT4-KZPTZČPIEM-Nujna-004-2006-11-10.sp71">

               <speaker>PREDSEDNICA MAG. MAJDA POTRATA:</speaker>

               <p>Repliko imate.</p>
            </sp>
            <sp xml:id="SDT4-KZPTZČPIEM-Nujna-004-2006-11-10.sp72">

               <speaker>JOŽEF ŠKOLČ:</speaker>

               <p>Saj to so vse je na to. Omenjen sem bil pa v tem, se opravičujem, da naj bi zahteval
               oziroma predlagal, gospod Černač je tako razumel, da naj bi policija s silo ravnala
               proti krajanom Ambrusa. Ni res. Če že, bi moral dajati kakšen nasvet, pa mislim, da
               je nespodobno, zato ker pač je za to policija, bi pričakoval, da policija poskuša
               ustaviti tiste, ki so šli nad Rome, ne pa da je Rome v bistvu spravila stran. Tukaj
               je bom rekel problem. Da policija ljudi, ki so šli nad Rome, s tem pač na tiste,
               predvsem kot smo videli otroke, stare ljudi in dva, bom rekel, se mi zdi, da sta
               polnoletna z volilno pravico in recimo temu tudi dela zmožna, nad to skupino ljudi je
               šla velika skupina vaščanov in policija bi morala zavarovati integriteto pač tistih,
               ki so bili ogroženi, en pa da izpade zaradi potez, ki jih je naredila, da so
               pravzaprav, da je ta romska družina ogrožala v tistem trenutku, ko se je to naredilo
               vso tisto maso ljudi.</p>
            </sp>
            <sp xml:id="SDT4-KZPTZČPIEM-Nujna-004-2006-11-10.sp73">

               <speaker>PREDSEDNICA MAG. MAJDA POTRATA:</speaker>

               <p>Hvala gospod Školč. Vas še za razpravo potem napišem za naprej? Ne. Hvala.</p>
               <p>Gospa Brankica Petkovič, izvolite.</p>
            </sp>
            <sp xml:id="SDT4-KZPTZČPIEM-Nujna-004-2006-11-10.sp74">

               <speaker>ZVONKO ČERNAČ:</speaker>

               <p>Jaz sem se prijavil za razpravo.</p>
            </sp>
            <sp xml:id="SDT4-KZPTZČPIEM-Nujna-004-2006-11-10.sp75">

               <speaker>PREDSEDNICA MAG. MAJDA POTRATA:</speaker>

               <p>Vas imam zapisanega. Boste še malo počakali, če dovolite, vam bom povedala, kdo bo
               pred vami, gospa Brankica Petkovič, minister Mate, gospod Hanžek in potem imam
               zapisanega vas.</p>
            </sp>
            <sp xml:id="SDT4-KZPTZČPIEM-Nujna-004-2006-11-10.sp76">

               <speaker>ZVONKO ČERNAČ:</speaker>

               <p>Lahko proceduralno?</p>
            </sp>
            <sp xml:id="SDT4-KZPTZČPIEM-Nujna-004-2006-11-10.sp77">

               <speaker>PREDSEDNICA MAG. MAJDA POTRATA:</speaker>

               <p>Ja, prosim izvolite.</p>
            </sp>
            <sp xml:id="SDT4-KZPTZČPIEM-Nujna-004-2006-11-10.sp78">

               <speaker>ZVONKO ČERNAČ:</speaker>

               <p>Jaz bi prosil, da se ta praksa res ne bi ponavljala, ker po nepotrebnem obremenjuje
               vse ostale, da bi v skladu s 70. členom Poslovnika replike res trajala samo tri
               minute in ne šest minut, tako kot je zdaj trajala ta zadnja. Vas pa prosim, gospa
               predsednica, da mi na podlagi zadnjega stavka 70. člena dovolite odgovoriti na
               napačne navedbe gospoda Gantarja. Hvala.</p>
            </sp>
            <sp xml:id="SDT4-KZPTZČPIEM-Nujna-004-2006-11-10.sp79">

               <speaker>PREDSEDNICA MAG. MAJDA POTRATA:</speaker>

               <p>V skladu s 70. členom vam replike na repliko ne bom dovolila.</p>
            </sp>
            <sp xml:id="SDT4-KZPTZČPIEM-Nujna-004-2006-11-10.sp80">

               <speaker>ZVONKO ČERNAČ:</speaker>

               <p>Dovoljuje zadnji stavek vam to dovoljuje.</p>
            </sp>
            <sp xml:id="SDT4-KZPTZČPIEM-Nujna-004-2006-11-10.sp81">

               <speaker>PREDSEDNICA MAG. MAJDA POTRATA:</speaker>

               <p>Pa vam je ne bom dovolila, ker boste razpravljali kasneje, ker replika na repliko v
               skladu s 70. členom Poslovnika ni dovoljena. Vi ste se pa prijavili k razpravi in
               boste napačne navedbe gospoda Gantarja lahko popravili, kar pri vas, upam, da bo tudi
               trajalo tri minute. Sem pa nekajkrat na tej seji že prosila, da tisti, ki se javljate
               k repliki skušate upoštevati, da je replika časovno omejena na tri minute. Zdaj dajem
               besedo gospe Brankici Petkovič, izvolite.</p>
            </sp>
            <sp xml:id="SDT4-KZPTZČPIEM-Nujna-004-2006-11-10.sp82">

               <speaker>BRANKICA PETKOVIČ:</speaker>

               <p>Jaz bi se rada odzvala na besede ministra Zvera in sicer na tisti del, ker je nas, ki
               označujemo dejanja in ukrepe vladnih ministrstev in služb <stage type="mag"/>(nadaljevanje) kot sporne in napačne označil za tiste, ki nismo
               strpni, ker bi vsak, ki je strpen enako ravnal in poleg tega tudi to, kar je povedal,
               da ali morda zagovarjamo rešitev, po kateri bi policija izvajala nasilje nad krajani.
               In bi rada na to odgovorila, da nikakor in da ne vidim v čem je to, da kritiziramo ta
               dejanja nestrpno in do koga je to nestrpno. Če že moramo ponuditi možno opcijo, kako
               bi se tisti večer dan položaj rešil, bi jaz izhajala iz dejstva, da je naš predsednik
               Vlade že vrsto let seznanjen s položajem ravno v tem naselju, ker imam zapisnik in
               sem o njem tudi pisala v enem od člankov s seje ali posveta v občini Ivančna Gorica,
               avgusta leta 2003, ki je bil sklican na podlagi protestov in peticij krajanov
               Ambrusa, Zagradca in Krke in na tej seji je bil prisoten takratni poslanec Janša
               skupaj s predstavniki tamkajšnjih služb, šol, policije in tako naprej, pa tudi nekaj
               Romov in je iz zapisnika vidno, da je ta seja trajala dolgo in da je bil gospod
               sedanji predsednik Vlade izčrpno seznanjen s tem in sem prepričana, da mu situacija
               ni tuja in bi verjetno, če bi se morda namesto ministra za notranje zadeve pojavil
               pred tisto množico, ki ga ravno tako, izhajam iz tega, pozna in jih nagovoril in
               prosil, da se umaknejo in da bo Vlada ukrepala s pozitivnimi ukrepi, da bi se dan
               položaj rešil, bi morda vsi bili boljše, zlasti pa družina Strojan za katero je
               minister tako zaskrbljen, ampak to, da je družina pod pritiskom ne morete zlasti nam
               iz nevladnega sektorja očitati. Mi jih nismo pripeljali v ta položaj, imamo pa
               pravico se oglašati na področju človekovih pravic, na katerem delujemo. Hvala lepa.
           </p>
            </sp>
            <sp xml:id="SDT4-KZPTZČPIEM-Nujna-004-2006-11-10.sp83">

               <speaker>PREDSEDNICA MAG. MAJDA POTRATA:</speaker>

               <p>Hvala. Izvolite, gospod minister Dragutin Mate.</p>
            </sp>
            <sp xml:id="SDT4-KZPTZČPIEM-Nujna-004-2006-11-10.sp84">

               <speaker>DRAGUTIN MATE:</speaker>

               <p>Hvala lepa. Jaz sicer nisem imel namena, najprej se oglašati, vendar tudi nisem želel
               replicirati in zato sem želel besedo. Rad bi nedvoumno povedal nekatere stvari, ki se
               nenehno očitajo ravnanju policije v dogodkih, ki so se dogajali, ne samo tisti dan,
               ampak tiste dneve na tem prostoru, v zaselku. Najprej moram nedvoumno jasno povedati,
               da je policija ravnala v skladu s svojimi pooblastili, da je policija brez
               kakršnihkoli navodil ministra ravnala in vzpostavila javni red in mir na tem kraju,
               da je zaustavila ljudi, ki so bili na cesti in hodili proti določenemu naselju, da je
               za to uporabila vsa zakonita sredstva in število ljudi, za katere je presodila v
               tistem trenutku, da jih potrebuje in o tem ni odločal minister za notranje zadeve.
               Mimogrede, zelo lepo bi bilo, če bi me imenovali po moji funkciji, glede na to, da
               ste me tudi izvolili, jaz nisem minister za policijo, ampak minister za notranje
               zadeve. Nisem mislil vas, ampak na splošno razpravljavci zelo pogosto v tem
               parlamentu uporabljajo ta naziv in bi bilo že zaradi spoštovanja zakonov in predpisov
               v tej državi zelo spoštljivo, če bi uporabljali takšen izraz. Drugače pa moram reči,
               da je Ministrstvo za notranje zadeve glede na sklepe iz 7.10.2004, ki jih je sprejela
               Vlada na takratni seji striktno in dosledno izvajala tretji sklep, ki govori o tem,
               da mora ministrstvo s področja varnosti kot je tukaj zapisano posvetiti posebno
               pozornost varovanju premoženja stabilnosti varnostnih razmer na tem območju in
               seveda, glede na to, da nas tudi slovenska javnost posluša je prav, da državljani
               Slovenije vedo, kaj je policija glede na ta sklep naredila in ministrstvo za notranje
               zadeve, policija je razporedila v letu 2005 dodatno število policistov na Policijsko
               postajo Grosuplje, ki so se ukvarjali izključno z romsko problematiko, tja so bili
               razporejeni samo s tem namenom<stage type="mag"/>(nadaljevanje)
               in misli to število ljudi zadrževati na tem prostoru seveda, dokler bo to potrebno,
               zato, da bi čim bolj zagotovili javni red in mir na tem prostoru. Hkrati je policija
               naredila na Ministrstvu za notranje zadeve poseben projekt na osnovi tega sklepa, ki
               govori oziroma ki je namenjen predvsem izobraževanju, dodatnemu izobraževanju
               policistov, da bi lahko čim bolje delovali v etničnem mešanem področju, na področju
               multikulturne družbe, se pravi tam, kjer imamo romsko in neromsko populacijo. V letu
               2005 in 2006 smo tako na individualni način skupaj z zunanjimi strokovnjaki, z
               vključitvijo Amnesty International, varuha človekovih pravic in drugih strokovnjakov
               s fakultet, izobrazil in dodatno usposobili 240 policistov iz Policijske uprave
               Maribor, Ljubljana, Novo mesto in Kranj, se pravi na območjih, kjer živijo romske
               skupnosti, da smo dodatno izobrazili še dodatnih 56 policistov, v programu boja proti
               diskriminaciji, izvedli smo skupaj z Uradom varuha človekovih pravic Republike
               Slovenije in dodatno smo usposobili 39 policistov, s področja znanja osnov romskega
               jezika, to je policisti so bili izključno s področja Dolenjske in Kočevske regije in
               naučili smo jih tudi obe varianti jezika. Tako, da je policija in Ministrstvo za
               notranje zadeve vložila veliko napora in tudi seveda finančnih sredstev, zato da bi
               se tega vprašanja lotevala tako kot je potrebno in v duhu sklepov, ki so bili
               sprejeti 7.10.2004.</p>
               <p>Jaz sem se osredotočil na ta sklep, ki se dotika resorja, za katerega sem odgovoren.
               Lahko pa seveda gremo po sklepih in zelo natančno opišemo po resorjih, kaj je kateri
               resor naredil in sedaj, ko sem si še enkrat osvežil spomin z vsemi temi sklepi - so
               vsa tista sredstva, ki so bila že omenjena s strani ministra Zvera, bila namenjena
               točno za te programe, ki so tukaj narejeni in zelo nekorektno je na pamet govoriti,
               kaj vse ni bilo narejeno od takrat, ko so bili ti sklepi sprejeti. In niso povezani
               ne z barvo Vlade in z ničemer, gre za reševanja vprašanj, s katerimi se srečujemo na
               določenih področjih.</p>
               <p>Nadalje bi zelo jasno rad povedal tudi to, da je Vlada zelo jasno in natančno v
               svojem pisnem odgovoru odgovorila na vsa vprašanja. Kar se pa tiče uporabe megafona,
               ki se mi večkrat očita, da sem se poslužil megafona in da sem zato bil policist. To
               je bil edini megafon, ki je obstajal na tem področju in s skupino ljudi 200 in več se
               ne da tako pogovarjati, da govoriš in te vsi slišijo in zato sem uporabil megafon, ki
               je res bil last policije. Mislim, da imam pravico uporabiti megafon, ki ga policija
               ima v svoji lasti. Med tem, ko sem se pogovarjal z romsko skupino ljudi, ki je bila
               manjša, tam seveda nisem uporabljal megafona, ker to ni bilo potrebno. Še enkrat bi
               rad povedal, da v trenutku, ko sem bil na tem prostoru, so bile strasti že dokaj
               umirjene. Tudi sama razprava, zakaj je do tega privedlo nekako ni bila želena na
               začetku, zato se jaz nisem v njo spuščal in nato tudi se poskušal zadržati naprej. Bi
               pa z veseljem govoril o vseh razlogih, ki so privedli do česa in kaj se je dogajalo.
               Moram pa reči, da takrat so strasti bile dokaj umirjene, stvar je bila popolnoma pod
               kontrolo. Policija je strokovno in profesionalno obvladovala položaj. Jaz se v
               njihove postopke nisem mešal, tudi nisem odredil nobenih ukrepov, kako naj ravnajo
               dalje, po mojem odhodu, to je izvajal neposredno direktor policijske uprave, ki se je
               nahajal na tem področju in zato tudi ni bilo nobene potrebe, da prihaja direktor
               policije na to področje, ker je najvišji rangirani policist, ki je odgovoren za
               varnost na tem področju bil prisoten in ne posredno uravnaval vse ukrepe. Iskanje
               potencialne možne rešitve v konkretni situaciji na tem prostoru je bila ta, da sem
               poslušal obe strani in poskušal z mediacijo, preprosto z mediacijo, z nekim
               kompromisnim predlogom rešiti položaj,<stage type="mag"/>
               (nadaljevanje) da ne bi in eni in drugi ljudje tam preživeli še noč, pa še dan, pa še
               noč, policija bi lahko tam še danes stala med njimi in bi stali vsak na svojem koncu
               in nihče ni bil ogrožen v tistem trenutku, nihče, noben Rom in noben drug državljan
               Republike Slovenije, ki se je nahajal na tem prostoru v tistem trenutku ni bil
               ogrožen, niti v trenutku, ko sem jaz osebno bil na tem prostoru in tudi kasneje ne.
               Naslednji dan policija ni bila zlorabljena v nobene namene, kot se poskuša tukaj
               predstaviti, policija ni izvajala nobene preselitve ne po mojem nalogu, ne po nalogu
               direktorja policijske uprave. Romska družina je, glede na to kar smo se pogovarjali
               in dogovorili, sama potem počela vse kar je počela in poskušali smo najti rešitev, ki
               bi hitreje in bolje rešila zadevo na nenasilen način. Še vedno so obstajale nekatere
               možnosti, da bi lahko zadeve prerasle tudi v drugačne oblike, vendar moram reči, kar
               sem že danes dvakrat ponovil, da v tistem trenutku ni bilo nobenega ogrožanja nikogar
               na tem prostoru in policija v nobenem trenutku ni izvajala nobenih deportacij,
               preselitev in ne vem kaj še vse, kar je bilo večkrat omenjeno. Jaz nisem želel prej
               replik dajat posameznimi poslancem, želel sem celovito povedati kaj je policija
               počela na tem prostoru in na kakšen način se je to dogajalo in če bo še v nadalje
               debata tekla v zvezi z očitki kako in kaj je policija počela bom prisiljen še enkrat
               ponoviti kaj in kako je policija počela in to predvsem zato, da bo slovenska javnost
               nedvoumno, jasno in natančno informirana kako je ravnala slovenska policija in v
               vsakem trenutku spoštovala vse zakone in Ustavo te države. Hvala.</p>
            </sp>
            <sp xml:id="SDT4-KZPTZČPIEM-Nujna-004-2006-11-10.sp85">

               <speaker>PREDSEDNICA MAG. MAJDA POTRATA:</speaker>

               <p>Hvala lepa gospod minister. Jaz se vam opravičujem, da nisem zaznala, da ste bili
               napak po funkciji imenovani, ampak se vam opravičujem, kot rečeno, zaradi tega, ker
               sama pa tega zagotovo nisem storila, da bi vas drugače imenovala. Zdaj ima besedo
               gospod Hanžek, varuh človekovih pravic. Izvolite.</p>
            </sp>
            <sp xml:id="SDT4-KZPTZČPIEM-Nujna-004-2006-11-10.sp86">

               <speaker>MATJAŽ HANŽEK:</speaker>

               <p>Hvala lepa. Ne bom odgovarjal na to zakaj sem sploh bil sem povabljen, ker se mi
               zdi, da je popolnoma nepotrebno. Varuh človekovih pravic, pa ne glede na to ali sem
               jaz ali kdo drug, lahko pride na katerokoli sejo kjerkoli tudi če je zaprta po
               zakonu, saj to sem mislil, ne zaradi tega, ker si jaz izmišljujem. Bi na nekaj stvari
               opozoril, čeprav se mi zdi, da je skoraj brezupno, ampak naj bo. Bilo je kar nekaj
               takšnih namigov, ki bi jih jaz malo lahko označil tudi kot diskriminatoren govor.
               Namreč, bilo je rečno, da niso podrli objekta te romske družine zato, ker so Romi. V
               Sloveniji je 7.000, ali imam prav, gospa Černelč, nedovoljenih gradenj, nekaj
               takšnega, bistveno več. In vseh teh 7.000 gradenj, ki še niso podrte niso lastniki
               Romi, ampak mogoče tu pa tam nekaj, se pravi Slovenci, in teh še nobeden ni podrl, to
               pomeni, da če ene romske hiše ne podrejo to ni nobeden privilegij Romov ali
               kogarkoli. Tako, da takšno namigovanje mislim, da ni korektno. Se pa ves čas strinjam
               in sem tudi že prej povedal, da se lahko tudi odstrani neka nedovoljena gradnja ali
               na kakršenkoli neke druge človekove pravice.../nerazumljivo./.. omejijo, ampak,
               ponavljam, zato so zakoni kako se to naredi in procedure in samo te zakone in te
               procedure in člene teh zakonov bi rad vedel, ne more to množica ljudi, ki pride reči
               tako naj se naredi in se bo to naredilo.</p>
               <p>Naslednje. Prisilnost ali prostovoljnost. Jaz še vedno pravim, da ni bilo<title> 54 </title>
                  <stage type="mag"/> (nadaljevanje) prostovoljnosti. Meni je bilo
               rečeno ali povedano od nekaj ljudi, ki je bilo takrat na tistih pogajanjih, da je bil
               romski oziroma predlog družine Strojan drugačen, so bili sicer pripravljeni iti od
               tam, ampak ostanimo tukaj še 10 dni, mislim, da je bilo to 10 dni, in v tem času
               najdimo novo lokacijo. Če bi se to zgodilo bi bili zelo blizu zakonitosti. Ker se to
               ni zgodilo so mogli oni sprejeti in so šli in v tem je ta napaka. Oni bi morali tam
               ostati 10 dni, pa tudi če jih 10 dni varajo. Lahko malo v zgodovino pogledamo kako se
               je tudi v Združenih državah začela emancipacija. Vojska je tistih 5 temnopoltih
               učencev čuvala, da so sami hodili v šolo, ker so vsi ostali belci protestirali, niso
               hoteli v šolo iti in jih je zvezna vojska čuvala pet ali koliko posameznikov mesece
               ali pa celo leta, po avtobusih, zato, da je država svojo voljo za katero ne samo, da
               ima pravico, ampak dolžnost izpeljala. Na Kosovo Slovenija pošilja 600 policistov
               dol, da bodo vsakega srbskega prebivalca posebej čuvali noč in dan in to se dela,
               kadar gre Srb iz enega konca v drug konec ga ne vem koliko policistov čuva in tako
               naprej. To ne bi bila nobena čudna stvar, ampak to je bila že v takšnih izrednih
               situacijah ustaljena praksa normalnih držav, ki spoštujejo zakonitost. Začasnost.
               Nobeno nezakonito ravnanje ni opravičljivo s tem, da je začasno, tudi vsakega človeka
               lahko začasno zapreš za dve leti pa rečeš: "Saj je on začasno notri." Minister Mate
               bo takoj vedel kako bo varuh človekovih protestiral pa Amnesty International in za
               vsako uro, ki jo nek človek, ki je recimo tudi zločin naredil zaprt za več kot zakon
               dovoljuje. In začasnost ni, o katerem Vlada kar naprej govori, argument, da se lahko
               nekaj naredi, niti ene sekunde se to ne sme zgoditi. Vlada je hitro reagiral dajmo še
               malo razmišljati, pet dni so bili ljudje v gozdu in vse kar so takrat dobili so
               dobili položnice za nedovoljeno kampiranje, ko so pobegnili od doma in potem po petih
               dneh so se tega naveličali. Jaz zelo natančno vem kako se je to dogajalo. Ljudje so
               jih prepričevali naj še ne gredo, ker.../nerazumljivo./.. še ni znana, ni varna,
               ampak so rekli: "pa naj nas pobijejo, mi več ne moremo biti tukaj v gozdu, kjer
               dobivamo kar naprej še kazen za to", ampak pustimo to. Tudi podarjanje žal, gospe
               Uhanove tukaj, da so prebivalci Dečje vasi nekoga napadli. Napadel je nekoga človek s
               tem imenom in s tem priimkom pika, ne pa, še v parlamentu lepo prosim v Odboru za
               človekove pravice in enake možnosti in peticije diskriminatoren govor ali pa
               prilivati ognja, da se je to zgodilo. Vemo kdo je pa tudi če ne bi vedeli, pa ne bi
               vedeli kdo je, večkrat slišim. Jaz bi vas morda opozoril na nekaj zakaj sem jaz tako
               občutljiv na te stvari. Jaz sem bil koncem 80-ih let veliko na Kosovu, veliko sem
               videl kaj se je dogajalo, ne bom to razlagal, ampak vzorci so
               podobni.../nerazumljivo./.. eskalirali, ampak vsak naslednji trenutek lahko. Tam se
               je začelo z govorom, kar naprej se je pisalo o tem neznani storilec albanske
               narodnosti je posilil srbsko dekle in to je tista zgodba, tako kot je bilo zadnjič
               slišano, nekdo je ubil enega civila, sigurno so bili to Romi in to so vzorci, ki
               pripeljejo do stvari, ki so se zgodilo v naši državi in jaz sem bil zraven, sem
               videl, nekaj let sem tam hodil.../nerazumljivo./... imam že staro prakso špecanje
               lastne države, leta 1990 sem o tem sporočal v Združenih narodih na Odboru za
               človekove pravice, takrat je bil tudi tam in je podobno počel gospod Janez Janša in
               gospod Bavčar, tako da smo to kar skupaj počeli. Če se mi že zdaj to očita, tako da
               to sem že zverziran in me tudi nič ne prizadene, če mi kdo kaj reče. Moram pa nekaj
               reči. Prejšnja oblast ni tako reagirala besno kot je sedanja zato, ker sem jo špecal
               v drugih državah.</p>
               <p>Za konec bi rad še veliko stvari, ampak samo to, nadaljevanje špecanja ali kakorkoli
               se to reče, nekateri poslanci pa tudi drugi ne razumejo neodvisnosti neke inštitucije
               in na srečo jo komisar za človekove pravice razume in ko je on sem prišel je mene
               neposredno povabil na sestanek zaradi tega, ker ve, da se midva med sabo
               dogovarjajva. Enkrat je bilo že govora, ko so<stage type="mag"/>(nadaljevanje) nekateri poslanci v Državnem zboru pred nekaj leti zahtevali,
               da nekaj povem, kaj se z bivšim komisarjem pogovarjam, meni je takrat povedal: "Kaj
               koga briga, kaj se midva pogovarjava?" - ti in jaz sva neodvisne institucije in
               nobenemu ni treba nič spraševati. Je seveda dolžnost varuha, da tudi Državni zbor
               obvesti, ampak mi imamo 3 tisoč primerov letno in v nobenem najprej ne obvestimo
               Državnemu zboru, ampak na koncu leta in iz tega imam tudi prakso, kako zelo pogosto
               se ravna. Eden mesec nazaj v tem prostoru se spomnim so šla tri priporočila ven in to
               so ravno tista priporočila, ki so najbolj vsebinska. Zavezati vlado za integracijo
               Romov, odgovor je bil, da policija dobro dela in tukaj bi se jaz z ministrom Matejem
               strinjal, da je policija skoraj edina državna institucija, ki se zaveda in velike
               napore vlaga za sodelovanje in zboljšanje razmer z Romi. To jaz vem, minister Mate
               tudi ve, da jaz to vem in jaz med vsemi državnimi institucijami najmanj zamerim
               policiji, ampak ves čas pravim, da bi se drugi državne institucije morale zgledovati
               po tistem delu policije, ki uči Romščino itd. Zelo dobro to poznam, tudi pomagamo pri
               usposabljanju kot tudi ostale nevladne organizacije tako, da je mimogrede ta očitek,
               da ali varuh ali nevladne organizacije nič ne delajo je tako iz trte zvit ves čas smo
               v tem primeru, sami boste pa vedeli, da mi je to bilo zelo pogosto očitano.</p>
               <p>Rad bi pa tudi vedel, kateri zakon mi prepoveduje, da jaz obveščam komisarja za
               človekove pravice. To, da je varuh človekovih pravic ni nič naredil v tem, sploh ne
               bom govoril. Na koncu bi samo še povedal, jaz upam, da se bo iz tega izcimilo
               pozitivno delovanje, da bo pritisk na vlado in vse državne institucije dovolj močan,
               da se bomo tega zavedali. Ne bom se na enega izmed poslancev navezoval, ker mi je
               bilo prej očitano, da njega podpiram, ampak približno isto mislim, da bi mogoče manj
               problematično bilo, če bi ugotovili, da je nekaj narobe pa bi rekli, OK., tega več ne
               bomo ponavljali in se res lotili problema. Hvala lepa.</p>
            </sp>
            <sp xml:id="SDT4-KZPTZČPIEM-Nujna-004-2006-11-10.sp87">

               <speaker>PREDSEDNICA MAG. MAJDA POTRATA:</speaker>

               <p>Hvala lepa. Gospod Černač, izvolite besedo.</p>
            </sp>
            <sp xml:id="SDT4-KZPTZČPIEM-Nujna-004-2006-11-10.sp88">

               <speaker>ZVONKO ČERNAČ:</speaker>

               <p>Hvala. Jaz bi spoštovanemu kolegu Hanžku predlagal, da ko bo magnetogram obešen na
               spletno stran, da si ga prebere, ker navajanje napačnih trditev je ravno tako
               diskriminatorno kot nekaj drugega in bi res prosil, da si preberete kaj sem govoril.</p>
               <p>Popolnoma normalno je, da so vam vrata odprta ne samo v tej hiši, ampak povsod v tej
               državi in se pričakuje, da boste to svoje poslanstvo uresničeval povsod kjer ga
               lahko, to je popolnoma normalno in vsakomur jasno. Govoril sem o tem, kdo je bil
               formalno uradno vabljen in kdo na drugi strani ni bil pa bi moral biti, o tem sem
               govoril in o tej relaciji. Toliko glede tega.</p>
               <p>Tudi nisem govoril o nobenem rušenju, da se razumemo. Ko si boste prebrali sem s
               primerom hotel povedati samo to, da ko se poruši nekomu drugemu komurkoli v tej
               državi neka črna gradnja in mora zapustiti svoje domovanje, zaradi tega ni nobenega
               velikega "rom pom poma"<stage type="mag"/>(nadaljevanje) o
               prislini preselitvi. Sam si je kriv, da se mu je to zgodilo. To sem hotel povedati.
               In sem istočasno povedal, da stvari ne posplošujem in da ni to bistvo problema.</p>
               <p>Sedaj glede tretje zadeve, ki je z vsem tem povezana in ki postaja pa po moji oceni
               pa res nevarna, sedaj pa tu ni več, da nočete tega razumeti ali pa slišati, ampak
               ocenjujem, da tu namerno izkrivljate. Vi ves čas poskušate prikazati, spoštovani
               gospod Gantar, da je ta primer, ki se je tukaj zgodil nevaren, zaradi tega, ker je
               prišlo do prisilne preselitve tako je vas razumeti in vse druge zraven. Bolj, ko
               gledamo stvari in bolj, ko se pogovarjamo o tem in bolj ko beremo dokumente, jaz sem
               se tudi s to družino pogovarjal, gospod Hanžek je povedal, sem nekje slišal, da ni
               bilo prostovoljno, da je bilo prisilno, tako mi je bilo povedano je rekel, ni
               povedal, od koga, ne kje in ne kaj. Jaz sem iz ust te družine slišal, da se niso radi
               preselili začasno, ampak so ocenili, da je za njih najboljše, da to naredijo. Sedaj
               mi povejte, ali so to naredili prostovoljno ali prisilno? Če se boste vi skregal z
               nekim sosedom in boste ocenil, da je boljše, da se za eden čas umaknete in bo zraven
               še neka policija tam okoli Šarla in bo prišel varuh človekovih pravic in bomo imeli
               tukaj izredno sejo, zakaj ste se odstranil od tam in boste rekel: "Res ni bilo, da
               sem šel stran, vendar sem v tistem trenutku ocenil, da je bolje, da se za nekaj časa
               umaknem, ker ocenjujem, da se bodo stvari lažje in mirneje uredile." Povejte mi, ste
               to naredil prostovoljno ali prisilno? V temu je problem, če se ne bomo nehali vrteti
               okoli tega začaranega kroga ne bomo prišli nikamor. Jaz se z vami 100% strinjam, da v
               kolikor bi se nasilje zgodilo na tak način ne bi bilo spremenljivo, vendar pa vendar
               živimo v neki urejeni državi, imeli smo problem, ki ga je po moji oceni v tistem
               danem trenutku, da temu rečemo "oblast skupaj z vpletenimi" rešila na edino možen
               način in tisto, kar pa je dejansko problem, o čemer se ne pogovarjamo je, kaj bo
               jutri, kaj bo čez 10 dni, tri tedne, ko bodo ti ljudje nekako ocenili, da sedaj pa se
               je potrebno nekaj pomeniti in zadevo rešiti na eden ustrezen in pameten način in
               kolikor slišim to vlada počne, o tem naj bi se sklepalo prihodnji teden v dogovoru s
               prizadetimi. Sedaj pa jaz resnično ne razumem več, o čem sploh govorimo, ker tisto,
               kar se je zgodilo je nekako za nami. Potem, tukaj govorimo o neki strpnosti in berem
               Dnevnik 10.11. gospa Brankica Petkovič iz mirovnega instituta, Petkovičeva je
               sodelovala tudi v prijavni tribuni zviranje ali normalizacija preselitev, ki je bila
               napovedni dogodek, razhod, itd. Sedaj mi pa vi povejte, ali je to normalno, ali ni
               jasno kam zadeva "cika", mirovno institut, strpnost, dialog, nediskriminacija? Boste
               povedala, ko boste dobili v skladu s poslovnikom besedo, ali ne gospa predsednica?
           </p>
            </sp>
            <sp xml:id="SDT4-KZPTZČPIEM-Nujna-004-2006-11-10.sp89">

               <speaker>PREDSEDNICA MAG. MAJDA POTRATA:</speaker>

               <p>Bi nehali voditi sejo namesto mene?</p>
            </sp>
            <sp xml:id="SDT4-KZPTZČPIEM-Nujna-004-2006-11-10.sp90">

               <speaker>ZVONKO ČERNAČ:</speaker>

               <p>Ne, jaz razpravljam, vi pa sedite mirno <stage type="mag"/>
               (Nadaljevanje) in dopuščate, da mi nekdo vpada v besedo, da ne morem normalno
               zaključiti misli. Prosim vas, vodite sejo v skladu s poslovnikom. To vas prosim. To
               moram narediti, zaradi tega, ker vi meni ne omogočate normalnega delovanja v tej
               komisiji, za katero mislim, da glede na to, da smo v fazi spreminjanja Poslovnika,
               bomo morali razmisliti o tem, da damo na koncu besedico nekaterih, na koncu tega
               naslova komisije, tako kot se sedaj stvari odvijajo, oprostite, kajti jaz se čutim že
               ogroženega, na tak način, ker razmišljam s svojo glavo in povem svoje mnenje, ki ga
               lahko povem, tako kot ga lahko vi poveste in svoje mnenje podkrepljujem z argumenti
               in skušam dopovedati, zakaj vaši argumenti v tem primeru žal ne držijo. Ne držijo,
               ker ni bilo nobene prisilne preselitve. Ti ljudje se po Postojni prosto gibljejo,
               lahko se jutri usedejo v avto in se odpeljejo zaradi mene na zadnji konec sveta, če
               želijo. Je pa nekaj drugega res, da se zadeve verjetno niso začele dogajati včeraj,
               in da ti konflikti med posameznimi skupinami ljudi niso ne od včeraj ne od
               predvčerajšnjim ne od dveh let nazaj, ne od treh, ampak tlijo kar nekaj časa in
               verjetno je edina pot, rečeno je bilo, denar ne more vsega rešiti. Jaz se s tem
               absolutno strinjam in ne glede na to, da je toliko več sredstev bilo v zadnjih dveh
               letih namenjenih za to populacijo, jih lahko še desetkrat toliko namenite, ne bo
               efekta. Čas bo naredil svoje in strpnost, to kar vi pravice, prav kontra delujete. Vi
               govorite o strpnosti, pa prav kontra delujete. Zato bi predlagal še enkrat, da se
               dajmo res pogovarjati o tem in pri tem pomagati na tak način, da se problem v bodoče
               uredi, ker sedaj ni urejen, je samo začasno rešen. Upam, da sem razjasnil v čem je
               problem, še enkrat. Ker v kolikor ne bi šlo za prostovoljno odločitev, bi bilo res,
               kar pravite, ni šlo za to. Ne, to ste se vi v glavo zabili, ampak vsa dejstva
               govorijo drugače. Sedaj pa jaz ne vem, ali so bolj pomembna dejstva ali tisto kar si
               vi zapičite v glavo. Hvala lepa.</p>
            </sp>
            <sp xml:id="SDT4-KZPTZČPIEM-Nujna-004-2006-11-10.sp91">

               <speaker>PREDSEDNICA MAG. MAJDA POTRATA:</speaker>

               <p>Hvala lepa, gospod Černač. Takole bi rekla, jaz nisem želela, ko ste se prvič
               oglasili, znova odpirati uvodoma odprte zahteve, kako bi moral še nekdo drug tukaj
               sodelovati. Ampak ko sem sčasoma, sedaj ko to kar naprej obnavljata, vam bom pa še
               enkrat povedala zakaj ne. Kot predsednica in sklicateljica imam pravico odločiti o
               tem in odločila sem, da bi pa bila politizacija prve vrste razpravljati danes zadnji
               dan pred lokalnimi volitvami, ko še ni volilnega molka, v prisotnosti tistih, ki so
               predstavniki občine Ivančna Gorica in Krajevne skupnosti, to pa bi bilo, naknadno se
               je gospod Zamernik spomnil, da če so že to predlagali, bi bilo prav, da bi predlagali
               še udeležbo predstavnikov družine, ki je bila preseljena. Tako da, jaz znova ne želim
               vračati nekaj ur nazaj to razpravo, ampak je treba povedati, da se niti družina niti
               prebivalci Ivančne Gorice ali Ambrusa na komisijo po pomoč niso obrnili. In da je
               točka dnevnega reda takšna kakršna je. Vi pa boste počasi, upam da, le razumeli, da
               je preselitev družine tudi začasna. V center v Postojni preselitev, ki temelji, tako
               kot vi pravite, na svobodni odločitvi. Jaz menim, da to ni svobodna odločitev, ampak
               da je to bila odločitev, ki je bila sprejeta v specifičnih okoliščinah za katere ni
               mogoče reči, da niso bile take, da kažejo na strah za življenje. Jaz vas enkrat nisem
               slišala, ne vas, ne koga iz te skupine vprašati se tisto kar se je vprašal spoštovani
               novinar Brezigar, sam tudi predstavnik manjšine v Večeru, v svoji kolumni, v
               komentarju: Ali je v Sloveniji dovoljeno groziti ljudem? Niti eden ni omenil tega,
               ampak sedaj pa lahko meni kot predsednici te komisije, ki po vašem ne zna voditi
               seje, in ki je iz opozicije, povejte, kaj boste pa Brezigarju odgovorili na ta
               komentar. Ali je on tudi iz opozicije, ki stvari sploh ne razume? On je <stage type="mag"/> (Nadaljevanje): pripadnik manjšine, pozna
               probleme s katerimi se manjšinci soočajo v sožitju z večinskim narodom in je drugače
               občutljiv za razreševanje teh problemov o katerih danes govorimo. In oprostite, to
               kar ste pa potem še rekli v zvezi s tem, da se ti ljudje svobodno po Postojni
               sprehajajo, menda ja si ne predstavljate, da jih je sedaj treba pa še spraviti in jim
               omejiti gibanje. Ta vaša pripomba je res deplasirana, oprostite. Zaradi tega, ker oni
               nimajo omejitve gibanja, in če kaj, jim jaz štejem kot v znak spoštovanja dogovora,
               da so vsak dan na televiziji, pa jih sprašujejo, pa niso izdali katere lokacije so
               jim bile ponujene in iz njihove strani, vsaj javno ni prišlo do kakršnekoli možnosti,
               da bi. Sklepanja so od drugod in res ne vem kaj bi še želeli. Dovolite mi, da jaz
               vidim to dejanje, ki se jim je zgodilo kot preselitev, ker ga drugače v slovenščini
               ne znam poimenovati. Oni so bili s svoje lastnine, pa vi vedno tako radi poudarjate,
               koalicijski, kako je lastnina nedotakljiva, svoje lastnine, kaj naj rečem,
               premaknjeni nekam drugam. Preseljeni so bili. Sedaj pustimo kako si dokazujemo drug
               drugemu ali je to bilo sporazumno ali je bilo neprisiljeno ali tako, ampak sam izraz
               priseljeni pa je začasno priseljeni. Ampak poglejte, tisto kar je zame največji
               problem, pa o tem še sploh nismo danes govorili, pa pravite, da smo vse probleme, da
               smo že vse osvetlili, kako je sedaj ta družina sprejeta v slovenski javnosti, kaj smo
               dosegli z vsem tem kar smo naredili, da jim nenehno dopovedujejo, kako so taki, da
               jih ne marajo v nobeni občini, kako so taki, da jih niti njihovi romski rojaki ne
               želijo med sebe imeti. Ja kako se naj sedaj ti počutijo drugače kot stigmatizirano.
               Jaz ne vem, nekam jih bo treba verjetno na ustrezen način le jim ponuditi možnost in
               tisto kar je bilo tukaj rečeno, soglašam s tistim. Res je predsednik Vlade rekel, da
               je bila to dobra rešitev, učinkovita rešitev in predvsem najcenejša, ker bi to, da bi
               200 policistov varovalo tam v Ambrusu te prebivalce, se drugače izkazalo. Ampak
               vidite, tudi sam je o tej možnosti razmišljal, ampak utemeljitev kako jo je pa on
               utemeljil, je pa taka, da je zame nesprejemljiva in dovolite mi, da imam na te stvari
               svoje poglede.</p>
               <p>Ja. Izvolite, takoj jo boste imeli, na moje, potem ko bo, mislim da sem si prav
               zapomnila, gospod Gantar imel repliko na vaše.</p>
            </sp>
            <sp xml:id="SDT4-KZPTZČPIEM-Nujna-004-2006-11-10.sp92">

               <speaker>DR. PAVEL GANTAR:</speaker>

               <p>Gre za vprašanje prostovoljno ali prisilno, navsezadnje tudi za najino diskusijo z
               ministrom Matejem, ali je bila ta preselitev prostovoljna ali prisilna? Dovolite mi,
               da vam odgovorim z volterjem. Nekajkrat sem kandita, volterjev kandita že citiral,
               tokrat bom citiral situacijo v kateri je bil kandit postavljen, zgrešil neko jasno
               kaznivo dejanje in je bil, so mu izrekli kazen in so mu dali svobodo izbire in <stage type="mag"/>(nadaljevanje) in svobodo odločitve, da izbere
               ali da gre sedemkrat skozi kordon vojakov, ki ga bodo prešibali ali pa da ga takoj
               ustrelijo in jasno, da je kandit izbral to, da gre sedemkrat skozi kordon vojakov, da
               ga bodo prešibali in ko je prvič prišel skozi je padel na kolega in prosil, da ga
               takoj ustrelijo. Takšna je bila metaforično rečena svoboda izbire. Svoboda izbire je
               bila, da gredo nekam ali pa bodo njihova življenja v nevarnosti in to je bil problem,
               gospod Mate, če bi bila drugačna možnost, bi bila drugačna izbira in to so oni tudi
               sami z drugačnim jezikom povedali. In, glejte, gospod minister, jaz sem že prej
               povedal, so situacije v katerih se odloča in so krizne in so takšne in drugačne in
               včasih pridejo državni organi, sprejmejo suoptimalne(?) odločitve, ne da bi to
               vedeli, kaj to pomeni. Če bi šla vaša razprava v tej smeri, dobro, zgodilo se je,
               nismo vedeli, kaj in kako in tako smo reagirali, to ni vzorec, to ni model, tega ne
               bo, to ne bo šlo, tako ne bo mogel nihče izsiljevati vsega tega. Jaz bi to razumel,
               jaz ne bi se šel tukaj nekih velikih zgodb, sem bil sam v situacijah, ko sem bil pod
               stresnimi pogoji, ko ni bilo nujno, da sem optimalno odločil in tako naprej, in to se
               zgodi vsakomur, v to smer je šla celo Zverova razprava, ampak ste jo ustavili. Gospod
               Černač je rekel, da ste trasirali pot, jaz prosim vas, če je to trasiranje poti, je
               vse narobe. In še to bi rekel, prav 3. člen, tretji sklep Vlade iz oktobra 2004 me je
               napeljal na to, da je treba imeti razpravo. Prav o tem bi se moralo razpravljati,
               kolikokrat recimo so bile patrulje poslane v to območje, kako pogosto, kaj vse in
               tako naprej, to je zadeva, kako se je to izvrševalo in vse te stvari, to bi me
               zanimalo. Tudi, če se stokrat pošlje, se še vedno lahko kaj zgodi. Ampak večja
               verjetnost je, da se ne bo. Zato me prav to zanima, kaj vse ste na tem področju
               storili, ob ostalih ukrepih, ampak dobro...</p>
            </sp>
            <sp xml:id="SDT4-KZPTZČPIEM-Nujna-004-2006-11-10.sp93">

               <speaker>PREDSEDNICA MAG. MAJDA POTRATA:</speaker>

               <p>Hvala lepa. Gospa Brankica Petkovič, imate repliko.</p>
            </sp>
            <sp xml:id="SDT4-KZPTZČPIEM-Nujna-004-2006-11-10.sp94">

               <speaker>BRANKICA PETKOVIČ:</speaker>

               <p>Jaz se najprej gospodu opravičujem, da sem med njegovim govorjenjem takoj reagirala,
               ampak nisem verjetno preveč vešča vaših postopkov, ker me je prizadelo, kaj pomeni,
               da sem se udeležila omizja. Udeležila sem se omizja in mi povejte, kaj sem jaz
               nestrpno govorila na omizju. Jaz ga nisem organizirala, pa niti mirovni institut s
               tem naslovom in se strinjam, da je izpeljava iz priimka kogarkoli v tem smislu
               neprimerna. Nisem bila organizatorka in na tem omizju vsi, ki so sodelovali niso v
               nobenem smislu ne ministrovega priimka, ne dejanj nestrpno označevali, so pa vrsto
               dobrih analiz in predlogov podali. Toliko.</p>
            </sp>
            <sp xml:id="SDT4-KZPTZČPIEM-Nujna-004-2006-11-10.sp95">

               <speaker>PREDSEDNICA MAG. MAJDA POTRATA:</speaker>

               <p>Hvala lepa. Gospod Černač, razpravo, izvolite.</p>
            </sp>
            <sp xml:id="SDT4-KZPTZČPIEM-Nujna-004-2006-11-10.sp96">

               <speaker>ZVONKO ČERNAČ:</speaker>

               <p>Ne, repliko imam na vas, gospa predsednica.</p>
            </sp>
            <sp xml:id="SDT4-KZPTZČPIEM-Nujna-004-2006-11-10.sp97">

               <speaker>PREDSEDNICA MAG. MAJDA POTRATA:</speaker>

               <p>Ne, na mene ne morete imeti, ker je bila moja replika. In replike na repliko ne bom
               dajala. V 70. členu piše, da replika ni replika ni dovoljena, razen če predsedujoči
               oceni, prosim, če to poslušate, razen, če predsedujoči oceni, da so bile navedbe v
               repliki netočne. In tako kot prej nisem ocenila, da so bile v repliki gospoda
               Gantarja, navedbe netočne, bi vas prosila, v čem so bile moje navedbe netočne, če
               hočete imeti repliko na repliko, jaz pa predlagam, da imate razpravo.</p>
            </sp>
            <sp xml:id="SDT4-KZPTZČPIEM-Nujna-004-2006-11-10.sp98">

               <speaker>ZVONKO ČERNAČ:</speaker>

               <p>V redu. Veste, da se bom podredil vaši želji, gospa predsednice. Mene veseli tukaj,
               kar je bilo zdaj rečeno s strani gospe iz mirovnega instituta, bi bila pa ta zadeva
               dosti bolj verodostojna, kar je bilo tukaj povedano, če bi bila tam povedana in v
               tistem članku.</p>
               <p>Torej, mislim, da s citiranjem filozofov ne bomo rešili tega problema, ampak s
               praktičnimi ukrepi. Tako pač je, problem je praktične narave in tako se bo tudi
               reševal. Bi vas pa prosil, gospa predsednica, jaz spoštujem vaše mnenje, nikoli nisem
               rekel, da ga ne spoštujem, sem pa skušal argumentirati, zakaj menim, da tisto, kar
               poveste, nimate prav, pa niti ne vam, ampak nekaterim drugim v tej dvorani. Vi ste
               govorili dosti na splošno, tako da ni bilo kaj dosti argumentirati. Me pa moti, da
               moje izjave izkrivljate, to me pa resnično moti. Vi ste namreč rekli, Černač, vi ste
               rekli <stage type="mag"/>(nadaljevanje) Romi se lahko gibljejo
               prosto. Kaj bi pa vi radi, da bi bili zaprti? Kako lahko meni, neko mnenje, ki ga
               nimam v sebi pripisujete, to je nedopustno, to je pa res, kako vi radi reče sovražni,
               diskriminatorni govor in tako naprej. In vas prosim, ne delajte tega v bodoče, jaz
               sem samo povedal, podkrepil sem tezo, da so bili, edina stvar, ki se strinjam z vami
               je v specifičnih okoliščinah Romi pripravljeni sprejeti to odločitev in so jo
               sprejeli, da začasno zapustijo svoje bivališče, nič drugega. In to tezo sem podkrepil
               s tem, da jih nihče v ničemer ne ovira, nihče jih v ničemer ne ovira. Oni gredo lahko
               jutri v New York. Toliko glede tega.</p>
               <p>Zdaj pa bistvo problema, ki ga pa sploh, koliko, štirih urah in pol, po štirih urah
               in pol se ne dotikamo, je pa opredelitev te komisije do tega, da so odločitve, ki naj
               bi se sprejele v zvezi s tem primerom edine primerne in pravilne. To mislim, da je
               bistvo problema, o katerem bi bilo dobro, da sprejmemo neko stališče in o tem
               glasujemo. Hvala.</p>
            </sp>
            <sp xml:id="SDT4-KZPTZČPIEM-Nujna-004-2006-11-10.sp99">

               <speaker>PREDSEDNICA MAG. MAJDA POTRATA:</speaker>

               <p>Hvala. Pred vami je sedem predlogov sklepov. In, ko smo začeli razpravo sem povedala,
               da hkrati z razpravo o točki dnevnega reda odpiram tudi razpravo o sklepih, tako da
               imam jaz to ves čas v mislih, kaj sem se v svoji razpravi na kakšnega od teh sklepov
               tudi odzivala in pričakujem, da je ta zadeva popolnoma jasna, tako da, ko bom
               razpravo sklenila jo bom o obojem razpravo na točko dnevnega reda in o predlaganih
               sklepih, ki jih bomo potem z glasovanjem sprejeli ali pa ne. Torej, tako bi prosila,
               da to upoštevate. Zdaj pa dajem besedo gospodu ministru Mateju, izvolite.</p>
            </sp>
            <sp xml:id="SDT4-KZPTZČPIEM-Nujna-004-2006-11-10.sp100">

               <speaker>DRAGUTIN MATE:</speaker>

               <p>Hvala lepa. Jaz vedno znova potem slišim, kaj, kateri se mi zdi potrebno, da vendarle
               pojasnim nekatere stvari, da ne bo ostalo nepojasnjeno.</p>
               <p>Najprej moram zelo jasno povedati, tukaj je sicer danes že bilo citirano, kaj je
               minister Zver izjavil za medije. Bi pa spomnil tudi na to, da sem tudi sam dal izjavo
               v zvezi z dogajanjem v Ambrusu, 25. in 26. oktobra, to je dva dni pred samimi
               dogodki, kjer so me novinarji, takrat sem sicer imel neko konferenco in obveznost na
               Brdu in so me vprašali, kako ocenjujem te dogodke v Ambrusu in zelo odločno in jasno
               sem povedal, da ne more masa krojiti usode manjšine in da bo slovenska policija v
               skladu z zakonom ščitila vse državljane na enak način, ne glede na rasno, versko ali
               kakšno drugo pripadnost in to danes tudi še vedno mislim. In tega se mislim držati
               tako jaz, kot tudi policija, ki je temu zavezana po zakonu. In ni res to, kar je bilo
               tukaj rečeno, da ne govorimo, da ni nihče iz Vlade in Vlada govorila o tem, da to ni
               vzorec, to je bilo zelo jasno povedano. In jaz bom zdaj še enkrat povedal, to ni
               vzorec za reševanje takšnih problemov. In nadaljevanje besed, ki jih nekdo uporabil
               je bil, če bi to vedeli, potem ne bi bilo vsega tega, ampak OK, jaz sem zdaj jasno
               povedal, to ni vzorec in zakoni veljajo na enak način in večina ne zmore zganjati
               terorja in nasilja nad manjšino. <stage type="mag"/>(nadaljevanje) Šlo je za neki dogodek, ki je bil obvladovan, nihče ni bil
               ogrožen v tistem trenutku nihče, razmere na samem kraju dogodka so bile stabilne,
               ljudje, ki so bili tam iz zaselka Ambrus niso fizično mogle ogrožati družine, družina
               se je lahko odločala kakor se je želela. Jaz sem govoril z enimi, z drugimi in skupaj
               z njimi in sami so me prosili določene zadeve, zato smo jih podali predloge, ki so
               jih potem sprejeli in policija ni asistirala pri nobeni preselitvi, ljudje so se pa
               preselili, ja seveda, saj druge besede v slovenščini nimamo kot preselitev, če greš
               iz kraja A v kraj B, druge besede nimamo. Gre za to, da ni bila nasilna preselitev,
               ni bila pod prisilo, ni je izvajala policija, niso jo izvajali lokalni prebivalci, ki
               bi zraven ne vem še kaj počeli, v nekem trenutku je bila sprejeta odločitev, da je to
               najbolj mirna pot za rešitev tega spora, ki je nastal v tem okolju.</p>
               <p>Če se dotaknem še drugi stvari, kaj je policija počela v tem času na tem območju,
               jaz sem se prej nalašč izognil nekaterih številk jih bom pa sedaj omenil, policija je
               odredila 7 dodatnih policistov samo, zaradi zaselka ob Ambrusu romske družine, ki je
               izključno opravljala naloge na tem področju plus vseh tistih policistov, ki so
               opravljali delo na Policijski postaji Grosuplje in opravljali druge patrulje v občini
               Ivančna Gorica. To je zelo velika številka policistov, ki je bila dodana, ti
               policisti so manjkali na drugih postajah, drugje je bilo manj policistov, da bi
               zagotavljali javni red in mir, zaradi tega.</p>
               <p>Bi se dotaknil še ene zadeve, da ne bo nejasnosti, se opravičujem, bi rad netočnega
               vedenja določenih zadev, vendarle je potrebno jasno povedati, Slovenija ne pošilja na
               Kosovo 600 policistov, to ni res, na Kosovo gre 600 pripadnikov slovenske vojske.
               Glede na to, da sem jaz edini pripadnik Vlade tukaj mislim predstavnik Vlade moram to
               povedati in naloga vojakov na Kosovu ni izključno samo to, ampak tudi marsikaj
               drugega kar je bilo povedano in ne varuje se vsakega prebivalca ene etnične
               skupnosti, ki potuje skozi drugo etnično skupnost, to ni naloga pripadnikov
               mednarodnih vojaških sil, ki delajo tam in tudi policija tega ne počne. Mi imamo tam
               slovenske policiste, ki delajo klasično policijsko delo, odkrivajo kazniva dejanja.
               In še nekaj, ne govorimo o namišljenih fiktivnih kaznivih dejanj X pripadnikov
               namišljene skupine ljudi. V letih 2005 in 2006 je bilo s strani družine, pripadnikov
               te družine, ki živijo v tem zaselku storjenih natančno 118 kaznivih dejanj. Imena in
               priimki in kaznivo dejanje po členu. Saj nihče ne govori, ali so bili obsojeni,
               govorim, da so bila kazniva dejanja evidentirana in da postopki tečejo. Glede na to,
               da sodstvo pri nas melje 5 let pa dobivamo velike odškodnine iz Bruslja, zaradi tega
               bomo še čakali 5 let, da bo to kaj zmlelo, upam da bo šlo kaj hitreje, ampak
               situacija je v tem trenutku takšna, da za kaznivimi dejanji imamo imena in priimka
               ljudi, policija je svoje delo opravila in z imeni in priimki podala kazenske ovadbe
               ne na naselek in to je potrebno jasno povedati, da ne bomo mislili, da se govori, da
               je iz tistega hriba nekdo nekaj naredil nekomu, ve se, ime in priimek po tem kar je
               policija raziskala in seveda dala besedo dalje, sodišče bo pa odločilo, ali je to
               bilo res ali ne, ampak svoje delo je tukaj opravilo in lahko povem z vso
               odgovornostjo, da je bilo natančno 118 kaznivih dejanj evidentiranih in posredovanih
               naprej, kakšna bo njihova usoda seveda ne vem natančno.</p>
               <p>Še enkrat bom ponovil, da v trenutku, ko sem se jaz nahajal na tem območju ni bilo
               ogroženo nobeno življenje nobeni osebi, ker je bila varnost s strani policije 100%
               zagotovljeno vsem, ki so bili na tem prostoru. Hvala.</p>
            </sp>
            <sp xml:id="SDT4-KZPTZČPIEM-Nujna-004-2006-11-10.sp101">

               <speaker>PREDSEDNICA MAG. MAJDA POTRATA:</speaker>

               <p>Hvala lepa. <stage type="mag"/>(nadaljevanje) Tri prijave imam
               še. Najprej je dr. Gantar, potem varuh človekovih pravic in gospa Brankica Petkovič.
               Izvolite. Najprej, dr. Gantar.</p>
            </sp>
            <sp xml:id="SDT4-KZPTZČPIEM-Nujna-004-2006-11-10.sp102">

               <speaker>DR. PAVEL GANTAR:</speaker>

               <p>Jaz bom kratek. Moram povedati, da je verjetno ta seja, zaradi katere se je splačalo
               sedeti 4 ure in pol tukaj.</p>
               <p>V tem primeru meni ne gre za čisto enostavno pozicijsko držo poiskati slabost Vlade
               ali ministra in "nabijati" do konca kot se temu reče, to naši kolegi, ki so sedaj v
               Vladi dobro obvladajo, saj tisti, ki so bili prej v parlamentu, ampak to, da je sedaj
               že drugi minister pač povedal, da ta način reševanja ne more biti vzorec in ni vzorec
               in da torej tudi, ne vem, ne more veljati, da lahko množica vzame svojo pravico torej
               pravico v svoje roke ne glede na to, kakšen je razlog, njen razlog je za mene
               pomembno bi rekel spoznanje iz te seje in to, da je bilo izrečeno iz ust dveh
               ministrov, to je bilo izrečeno tudi iz naših ust, karkoli že se bo prepiralo o tem,
               ali je to prostovoljno ali prisilno, jaz sem povedal, kako je to prostovoljno in
               prisilno. Jaz bi, bi rekel, predlagal eden sam sklep: "Da Komisija za peticije meni
               po tem, ko je slišala, itd., seznanila, da takšen način reševanja ne more biti
               vzorec." In, to je konec, ravnanje v bodoče in reševanje konfliktov. To je edini
               sklep, ki ga lahko sprejmemo brez vrednostnih sodb Vlade. Jaz bom rekel
               ../Nerazumljivo./.. Jožef Školč bo verjetno hud na mene ali Darja bosta huda, dobro,
               dva bosta huda, prevečkrat sem se tudi sam znašal v situacijah, kjer je bilo
               izsiljeno ravnanje, mogoče včasih suboptimalno in v tem zvezi lahko razumem sedanje
               kolege ministra, zato jih bom rekel ne bom v tej zgodbi in na ta način nabijal,
               povedal pa bi jim bom, da niso prav, kar so naredili in če je to vzorec, potem je to
               zelo slabo. Če rečejo, da ni to vzorec, se naj to napiše kot sklep in za mene je to v
               redu, se ne mislim prepirati o tem.</p>
            </sp>
            <sp xml:id="SDT4-KZPTZČPIEM-Nujna-004-2006-11-10.sp103">

               <speaker>PREDSEDNICA MAG. MAJDA POTRATA:</speaker>

               <p>Hvala lepa. Izvolite, gospod Matjaž Hanžek.</p>
            </sp>
            <sp xml:id="SDT4-KZPTZČPIEM-Nujna-004-2006-11-10.sp104">

               <speaker>MATJAŽ HANŽEK:</speaker>

               <p>Hvala lepa za besedo. Jaz se ministru Mateju opravičujem, zaradi tistih policistov
               ali vojakov, vsi smo že malo utrujeni pa včasih kdo kaj zmeša, sem pa prepričan, ne,
               vem pa tudi, da ne opravljajo samo to, da ščitijo, ampak med drugim tudi to.</p>
               <p>Kar se tiče imen, da se govori o brez imen, itd., če ste me slučajno tako razumel
               nisem niti podrazno mislil, da to policija dela, to je zelo pogosto bilo tam kričano,
               povedano in tudi jaz neprestano pisma dobivam, minister Mate bo vedel, da jih tudi
               policija in njih v tem primeru branim, ker neprestano prihajajo pisma, da policija
               nič ne naredi, pravna država nič ne naredi in to zadnjo se mi pa zdi je pa eno
               najboljših zagovorov, da pravna država je funkcionirala pri tem, kar dobro, da je 118
               ali koliko prijav oziroma kaznivih dejanj policija tam raziskala, to je dokaz, da ni
               res to, kar se <stage type="mag"/> (Nadaljevanje) očita ali
               varuhu da nič ne naredi ali tudi neprestano policiji da to naredi. Tako da, samo to
               sem hotel pojasniti, da ne bi prišlo. Tega nisem policiji očital, da bi brez imen,
               ker toliko profesionalni so pa. Samo to hočem povedati, je pa, mimogrede pa tudi
               lahko omenim, sedaj ko smo že pri tem, da je v letnem poročilu za lansko leto, ko smo
               ga zadnjič raziskovali, varuha človekovih pravic, tudi del o policijskem delu v
               romski skupnosti in opozarjanje - sedaj ne bom niti bral niti krivil policije - da v
               primeru, da pravna država ne funkcionira tako, da bi enako raziskovala kriminal eni
               ali drugih, brez predznaka nacionalnosti, če se ljudje počutijo recimo nemočni, lahko
               pride do, ne vem katero besedo že uporabljamo, ampak neke samopostrežne akcije, kot
               smo jo sedaj videli tukaj v primeru Ambrusa, to pomeni, da varuh človekovih pravic je
               že lansko leto opozarjal na probleme, ki se lahko zgodijo, če pravna država ne bo
               funkcionirala tako kot bi bilo potrebno. Hvala lepa.</p>
            </sp>
            <sp xml:id="SDT4-KZPTZČPIEM-Nujna-004-2006-11-10.sp105">

               <speaker>PREDSEDNICA MAG. MAJDA POTRATA:</speaker>

               <p>Hvala lepa. Izvolite, gospa Brankica Petkovič.</p>
            </sp>
            <sp xml:id="SDT4-KZPTZČPIEM-Nujna-004-2006-11-10.sp106">

               <speaker>BRANKICA PETRKOVIČ:</speaker>

               <p>Jaz sem želela se navezati na to, kar je minister Mate povedal in glede na to, da je
               sedaj tudi edini predstavnik Vlade tukaj, in da je to tudi izjavil, bi rada, da mi
               odgovori na vprašanje in s tem mislim, da bi tudi razpravo, ki jo vodimo nevladne
               organizacije s področja ... pravil dobila eno zadoščanje. Ali vi lahko pritrdite, da
               je to dejanje, ta situacija, ki se je ustvarila v Ambrusu tisti večer, bil poizkus,
               da večina kroji usodo manjšine, in da večina terorizira pripadnike manjšine? Ali ste
               to, s tem, da ste rekli, da menite, da to ni prav, ali tudi takratno situacijo in to
               kar se je zgodilo, razumete na ta način, kot poskus večine, da terorizira manjšino?
           </p>
            </sp>
            <sp xml:id="SDT4-KZPTZČPIEM-Nujna-004-2006-11-10.sp107">

               <speaker>PREDSEDNICA MAG. MAJDA POTRATA:</speaker>

               <p>Hvala lepa. Vi se boste sami odločili ali boste želeli besedo ali ne. Besedo pa želi
               gospod Školč, izvolite.</p>
            </sp>
            <sp xml:id="SDT4-KZPTZČPIEM-Nujna-004-2006-11-10.sp108">

               <speaker>JOŽEF ŠKOLČ:</speaker>

               <p>Jaz bi rad temu vprašanju, ki je bilo sedaj postavljeno, postavil neko dodatno
               vprašanje. Zanima me, koliko časa je bilo teh dodatnih sedem policistov angažiranih
               na tem področju in kdaj, ali gre to za ta čas od 25. in naprej ali gre za neko daljše
               časovno obdobje?</p>
               <p>In drugo vprašanje. Zanima me koliko je bilo teh policistov in posebej specialcev
               angažirano na dan te, kot vi pravite, prostovoljne selitve? Iz tega bi se dalo
               sklepati potem, od tega odgovora je odvisna moja nadaljnja diskusija. Če ga ne bo,
               seveda se bom pa jasno tudi prijavil in sam sklepal nanj določene stvari.</p>
            </sp>
            <sp xml:id="SDT4-KZPTZČPIEM-Nujna-004-2006-11-10.sp109">

               <speaker>PREDSEDNICA MAG. MAJDA POTRATA:</speaker>

               <p>Hvala lepa. Izvolite, gospod minister.</p>
            </sp>
            <sp xml:id="SDT4-KZPTZČPIEM-Nujna-004-2006-11-10.sp110">

               <speaker>DRAGUTIN MATE:</speaker>

               <p>Hvala. Seveda vam lahko povem. Sedaj, če me boste čisto za uro vprašali, kdaj je
               posebna policijska enota odšla s tega prostora, vam ne bom znal odgovoriti, lahko vam
               pa postrežen s tem odgovorom, potem ko bom preveril natančno, ker mene tam ni bilo
               več potem.</p>
               <p>Po dogodku, ki se je dogajalo v vasi Krka, 16.5.2004, ko je prišlo do streljanja, ki
               je bilo tukaj že omenjeno, je začela Policijska uprava Ljubljana povečevati število
               policistov na tem območju, s posebnim namenom posvetiti večjo pozornost, imeti več
               policijskih patrulj na področju kjer živijo Romi. Številka sedem je bila dosežena v
               letu 2005 in ta številka je bila ves čas prisotna in je tudi danes prisotna. Tako da,
               za enkrat tukaj ni nobene spremembe. V času dogodkov 28.10. popoldan, po 14.20 uri,
               ko se je družina <stage type="mag"/> (nadaljevanje) Romov vrnila
               in ko so se začeli dogajati določeni dogodki zbiranje vaščanov in tako dalje je
               najprej zadevo pokrila policijska postaja Grosuplje s patruljami, ki jih imajo na tem
               prostoru, ko je zadeva prišla do neke točke so nadrejeni na policijski postaji očitno
               sprejeli odločitev, ocenili, da situacija lahko pride do točke kjer...ne bodo mogli
               zagotavljati varnost vsem državljanom na tem prostoru in so za to aktivirali posebno
               policijsko enoto Ljubljana in del te posebne policijske enote je prišel na ta prostor
               ter zagotovil varnost vsem državljanom, ki so se nahajali na tem prostoru tako enim
               kot drugim. Bilo je prisotnih, jaz zdaj čisto številke natančno ne vem in vam ne
               morem povedati, moral bi iti preveriti, dobiti podatke od policije, podatek, ki ga
               imam, da je bilo več kot 100 policistov na samem prostoru oziroma v širšem prostoru
               angažiranih na tem vprašanju, sem so šteti tudi komandirji, pomočniki komandirjev, ki
               so bili tam, direktor policijske uprave in vsi ostali, tako da niso bili vsi
               policisti, ki bi, če tako rečemo operativno izvajali policijsko nalogo možnosti
               oziroma preprečevanja možnih poskusov stika z obema skupinama ljudmi. Zdaj točno
               koliko je pa bilo pripadnikov posebne policijske enote vam na žalost zdaj ne morem
               povedati, ker nimam tega podatka pri sebi, lahko pa vam te podatke zelo natančno
               sporočimo. Po mojem odhodu iz kraja dogodka, okrog 21. ure sem jaz zapustil ta
               prostor, so stekle aktivnosti, kolikor sem jaz obveščen, so se vaščani razšli, ni
               bilo nobenih ekscesov, ni bilo nobenih dodatnih zapletov in potem je v skladu z oceno
               direktorja policijske uprave posebna policijska enota bila postopoma, predvidevam,
               ker ponavadi tako potekajo te dejavnosti, postopoma vrnjena nazaj in zjutraj
               praktično so tam delo opravljale samo redne policijske patrulje, ki so v sestavi
               policijske postaje Grosuplje. Če želite, še enkrat vam povem, natančno koliko
               policistov ob kateri uri je prihajalo in odhajalo vam te podatke lahko dostavimo,
               obstajajo depeše točni zapisniki, tako da tukaj ni nobene dileme.</p>
            </sp>
            <sp xml:id="SDT4-KZPTZČPIEM-Nujna-004-2006-11-10.sp111">

               <speaker>PREDSEDNICA MAG. MAJDA POTRATA:</speaker>

               <p>Hvala lepa. Mislim, da bomo od gospoda Školča, ki hoče besedo slišali kaj želi.
               Prosim, izvolite.</p>
            </sp>
            <sp xml:id="SDT4-KZPTZČPIEM-Nujna-004-2006-11-10.sp112">

               <speaker>JOŽEF ŠKOLČ:</speaker>

               <p>Hvala lepa. Minister, jaz se vam za te podatke zahvaljujem in se mi zdi, da so
               dovolj izčrpni za to, da poskušamo soočiti neke stvari, ki so bile tu povedane. Jaz
               se lahko do neke točke s kolegom Gantarjem in drugim, ki so, bom rekel, spravljivi v
               tej diskusiji strinjam, da bi bil izhod tudi iz te razprave v neki zavezi, da se dela
               drugače čemur bi morala najprej botrovati tudi neka odločitev, da to ni vzorčni
               primer. Vesel sem, da smo to dvakrat slišali, ampak za razliko od kolega Gantarja, ki
               ima daljši ministrski staž kot sam, pa jaz mislim, da je predvsem pri ministrih bolj
               važno, da besedo držijo kot da jih prisilimo, da jo v nekem trenutku dajo in v
               naslednjem lahko tudi pozabijo. Ne nazadnje tudi v teh razpravah smo slišali zelo
               različne stvari. Tisto s čimer se jaz v teh razpravah nekako ne morem in nočem
               sprijazniti je dejstvo, da bi nas radi nekako prepričali v to, da je ta družina odšla
               po svoji volji in prostovoljno.<stage type="mag"/>
               (nadaljevanje) Poglejte, v tem trenutku....mene to ne moti, jaz zelo rad slišim, če
               še kdo kaj vmes pove, da ni treba dvakrat govoriti. V tem trenutku smo slišali, da je
               bilo dalj časa tam angažiranih 7 policistov in slišali smo, da je bilo 28.10. okrog
               100 policistov, ne mene zdaj vleči za jezik, da ne vem točno koliko jih je bilo, ker
               recimo koalicijski poslanci so vešči v temu, da zahtevajo natančne podatke od
               razpravljavcev, ampak jaz z bolj natančnim podatkom v tem trenutku ne razpolagam. Iz
               tega ven se mi zdi popolnoma logičen sklep, ki je bil tukaj rečen, da nihče ni bil
               ogrožen. 100 policistov, od tega nekaj specialcev, zagotavlja lahko varnost za zelo
               množične prireditve, za zelo konfliktne prireditve, to ne more biti neka res
               kapitalna ugotovitev, da je zdaj res, mislim, nihče ni bil ogrožen. Če bi še v tej
               situaciji bil kdo ogrožen, potem predvidevam, da je tako kot je bilo tu rečeno se
               število teh policistov, ki so prihajali najprej iz Grosuplja, potem pa tudi iz
               Ljubljane povečevalo. In v tem oziru štejem za dobro, da se je število policistov
               povečevalo do te točke, ko nihče ni bil ogrožen. Ampak, kolegi poslanci in gospod
               minister, ali se vam zdi situacija v kateri med eno družino na eni strani in enim
               vaškim naseljem oziroma dvema na drugi strani stoji 100 policistov zato, da lahko
               rečemo, da ni nihče ogrožen, da je to neka situacija normalna, da je to situacija v
               kateri lahko rečemo, da se ljudje zelo po svoji in svobodni volji odločajo. Jaz
               mislim, da ne tudi ko imajo zelo malo časa za to, da sprejmejo ali zavrnejo nek
               predlog. V tem oziru ne morem pristati na ta spravljiv ton svojih kolegov, češ
               govorili smo, poslušali smo, verjemimo. Saj poenostavljam, se strinjam. Ampak, hočem
               reči, da ta obramba vlade je zgrešena na eni zadevi, ki ima zelo kratke noge, da se
               vsak lahko sam premakne kamorkoli si želi. Vprašam vas, če bi šlo za vprašanje tega,
               da se hoče ta družina nekam premakniti ali bi za to rabili tam ministra in ali bi za
               to rabili 100 specialcev. Dejmo obrniti optiko. Šele minister in 100 specialcev so
               vzpostaviti situacijo, da si je ta družina lahko rešila kožo. Ne zahajam zdaj v tisto
               kar sem prej govoril kako je ravnal minister in kako bi bilo prav, da
               ../nerazumljivo./..situacijo. Enostavno ne morem pristati na to, da v slovenskem
               parlamentu nekdo reče, da se je to dogajalo nekako v najbolj idiličnih vaških in
               družinskih razmerah. <stage type="mag"/> (Nadaljevanje): Teh
               terminov, da je šlo za vaške in družinske idilične razmere, res ni bilo uporabljeno,
               ampak kolegi, vi pa cel čas govorite, da nihče ni izvajal pritiska na to, da so se
               oni, da so se sami lahko odločili po svoji volji, da so šli tja v Postojno, ne da bi
               vedeli kam pravzaprav gredo itn. Prosim, gospod Černač.</p>
            </sp>
            <sp xml:id="SDT4-KZPTZČPIEM-Nujna-004-2006-11-10.sp113">

               <speaker>PREDSEDNICA MAG. MAJDA POTRATA:</speaker>

               <p>Ali bi prosim ostali na tej relaciji!</p>
            </sp>
            <sp xml:id="SDT4-KZPTZČPIEM-Nujna-004-2006-11-10.sp114">

               <speaker>JOŽEF ŠKOLČ:</speaker>

               <p>Poglejte, jaz vas poskušam soočiti s tistim, kar sami govorite in ne morem se
               sprijazniti, da bom tiščal glavo v pesek in rekel vse je bilo v redu. Ni bilo v redu.
               Lahko bi razumel to obrambo ministra, da je, kot je bilo tukaj že prej rečeno, ampak
               situacija je bila taka, da je res zelo problematično govoriti, da so se ti ljudje po
               svoji volji za to odločili. Ne poznam, bom rekel nobene logične povezave z
               angažmajem, takim velikim, države zato, da se lahko svobodna volja zagotovi in tukaj
               je v bistvu problem te obrambe, da se mi sicer izčrpujejo, da nam kolegi iz opozicije
               pravijo, da nočemo razumeti, da so šli sami, ampak to bi bilo nedopustno. To bi bilo
               tako, kot da bi mi hoteli verjeti vsem tistim, ki so se branili po procesih v drugi
               svetovni vojni, da niso vedeli kaj se dogaja in da se z ljudmi različnih ras ne sme
               ravnati kot se je ravnalo, in da so samo, da so mislili, da je tako prav. Mi si tega
               tukaj ne moremo privoščiti in zato, ne glede na to kakšni bodo sklepi, me v tem
               trenutku absolutno to pretirano ne vznemirja, ker je, je pa le potrebno govoriti, da
               ta konstrukcija, da so se sami odločili, da je šlo za neko svobodno voljo, da je
               konstrukcija, ki je lažniva in od tukaj naprej lahko govorimo o tem, da na taki
               konstrukciji ni mogoče dobrih nasledkov zgraditi. Žal ne.</p>
            </sp>
            <sp xml:id="SDT4-KZPTZČPIEM-Nujna-004-2006-11-10.sp115">

               <speaker>PREDSEDNICA MAG. MAJDA POTRATA:</speaker>

               <p>Hvala. Gospa Uhan, samo to vprašanje, imate postopkovno ali boste razpravljali?
               Potem pa ima besedo minister Dragutin Mate. Izvolite.</p>
            </sp>
            <sp xml:id="SDT4-KZPTZČPIEM-Nujna-004-2006-11-10.sp116">

               <speaker>DRAGUTIN MATE:</speaker>

               <p>Hvala. Jaz bi res prosil, če se da to narediti, da se potem, ko jaz dam nek podatek,
               in ga celo razložim, ta podatek ne uporablja na napačen način ali se ga interpretira
               popolnoma napačno, ker bo potem ta interpretacija šla dalje in dalje. Prvič, na tem
               prostoru se ni nahajala Specialna enota Slovenske policije. Tam se je nahajala
               posebna policijska enota, njihova struktura, delovanje, oborožitev in vsa ostala
               oprema je bistveno različna. Za tiste, ki ne vedo, naj povem; posebne policijske
               enote so sestavljene iz pripadnikov policije, neke policijske uprave, ki se jih
               dodatno usposobi za določene aktivnosti in zato imajo določeno opremo, ki je nekoliko
               drugačna kot jo imajo v svojem rednem delu. In ni bilo tam 100 specialcev. .../Glas
               iz ozadja./... To so zelo velike razlike in tisti, ki strokovno te zadeve
               obvladujejo, vedo o čem se govori in res bi prosil, da smo tukaj natančni, kakšno
               delo je kdo opravljal. Tam so bili tudi drugi policisti, skupno število je naraslo do
               maksimalno te številke kot sem jo omenil.</p>
               <p>Nekaj bi povedal še okrog teh izsiljenih obljubah, kot je bilo omenjeno. Jaz sem
               okrog 21. ure, ko sem dal izjavo novinarjem, na tistem mestu, na direktno vprašanje
               novinarjev, če je to vzorec, jasno in glasno odgovoril, da to ni vzorec in da to ne
               more biti vzorec za reševanje takšnih problemov. In nikar ne podtikati, da sem jaz te
               obljube dal tukaj, in da jih bom prelomil jutri ali pa pojutrišnjem itd. Jaz si
               ponavadi stvari, ki jih rečem, poskušam držati, in če se jih ne bom mogel več držati,
               bom resno razmislil o svojem delu. Tisto kar pa rečem, se pa držim. Včasih mogoče
               malo premalo rečem, ampak kdor ni zadovoljen kaj vse povem, ampak <stage type="mag"/> (Nadaljevanje) obljuba ali pa beseda, ki sem jo tukaj
               izrekel, da to ni vzorec in ne more biti vzorec, ni za to, da bi naredil dober vtis
               tukaj v parlamentu, absolutno ne. To izjavo sem dal v to smer že 25.10. in dal sem jo
               na večer, takoj po tistem ko smo se pogovarjali. In nihče ne trdi, da tam ni bila
               situacija, ki je bila naelektrena. Ja, bila je situacija, ki je bila naelektrena in
               situacijo je policija obvladovala. Bil je pa dosežen kompromisni dogovor med vsemi
               stranmi, kako rešiti situacijo, ki je bila tam in način reševanja z nenasiljem. To je
               bil smisel tega kompromisa, ki je bil tam dogovorjen. In naslednji dan, ko je romska
               družina se pripravila za odhod, tam ni bilo nobenega vaščana, ni bilo sto pripadnikov
               posebne policijske enote in drugih pripadnikov policijske postaje Grosuplje, ni jih
               bilo tam, nobenega pritiska ni bilo. Družina bi se lahko odločila tudi drugače in ne
               bi izpeljala tega dela dogovora, ki smo ga sprejeli kompromisno. Očitno je družina
               ocenila, imeli so celo noč mir, nobeden ni izvajal celo noč pritisk na njih, se je
               očitno odločila, da se s tem kompromisom lahko reši nastalo situacijo, ki je nastala
               v tem položaju in nihče ne trdi, nihče tukaj ne trdi, da gre za neko idilično
               situacijo ker so rasle rožice, vsi so se imeli radi, objemali so se, nekdo je pa
               rekel: "Ah, meni pa ni všeč, grem." Ni res. Saj vsi vemo, saj smo vsi gledali
               posnetke. Situacija ni bila dobra. Varnostno je bila nestabilna, vendar smo jo
               obvladovali. In ko sem jaz trdil, da je bila zagotovljena varnost v tistem trenutku
               vsem, ko je bila policija tam, je bila. In če bi se romska družina odločila drugače,
               bi policija ostala dalje tam in zagotavljala varnost vsem državljanom na tem
               prostoru, vsem. Bi bila še vedno tam, če ne bi bil dosežen kompromis. In v tem je
               smisel tega, da jih nismo prisilili in izsiljevali zato, da bi odšli. Jaz osebno jih
               nisem ne izsiljeval in ne prisilil v to. Sem pa nekajkrat slišal od poglavarja
               družine, ko me je prosil "prosim najdite neko rešitev, da se bomo lahko v miru
               odločili", in ko sem mu ta predlog dal, se je umaknil in je bil sam z družino
               dvajsetih ljudi, nekaj otrok ni bilo zraven in ne omenjati, da samo otroci so bili
               tam. Bile so tudi odrasle osebe, več jih je, in so se pogovorili. Jaz ne vem kaj so
               se pogovarjali, ker jih nisem ne poslušal in ne stopil zraven in prišli so nazaj in
               rekli, da je to v redu za njih, in da želijo, da na tak način rešimo to konfliktno
               situacijo, ki je tam. Segla sva si, po njihovih običajih, kot je to običajno, v roke
               in potem sem jaz s to odločitvijo seznanil tudi ostale ljudi, ki so bili prisotni na
               drugem koncu, približno 150 metrov stran, gručo, ne vem, 250. ljudi, ki so bili iz
               Ambrusa tam prisotni tudi in potem so se oni razšli. Nikogar ni bilo tam preko noči,
               nihče ni zastraševal te družine, nihče jim ni grozil, jih izsiljeval, da morajo
               odpotovati naslednji dan kamorkoli. Policija jim je ponudila samo to, oziroma država
               jim je ponudila to, policija je pri tem asistirala, da so jih pripeljali do te
               lokacije v Postojni, ker niso vedeli kje se to točno nahaja in je bilo bolj smotrno
               to narediti tako, da jih nekdo pripelje do tja, tam je pa bilo potem, kot sem že
               dejal, poskrbljeno za to, da so se lahko nastanili, čakali so jih prostori, takšni
               kot so, vendarle s posteljami, s posteljnino z vsem ostalim in v toku tega in
               naslednjega dneva je bilo poskrbljeno še za vse tiste podrobnosti, ki jih v tistem
               trenutku niso mogle biti pripravljene, ker so nekateri uslužbenci Ministrstva za
               notranje zadeve morali preko niči, ko so bili seznanjeni kaj je dogovorjeno, začeti z
               deli in pripravljati prostore, jih dodatno še očistiti, postaviti postelje itd., in
               zato v trenutku, ko so prišli tja in so tudi novinarji poročali, da ni bilo
               radiatorjev, so ti radiatorji v zelo kratkem času prišli, ker enostavno se ni dalo
               tako hitro logistično vsega pripeljati z različnih koncev, kjer imamo stvari in zato
               je šlo. <stage type="mag"/> (nadaljevanje) In zato v trenutku, ko
               so prišli tja in so tudi novinarji poročali, da ni bilo radiatorjev, so ti radiatorji
               v zelo kratkem času prišli, ker enostavno se ni dalo tako hitro logistično vsega
               pripeljati z različnih koncev, kjer imamo stvari. In za to je šlo. In nihče ne trdi,
               še enkrat, da je šlo za neko idealno, lepo situacijo, kjer so se vsi božali in
               objemali. Niso se, niso se pa tudi pretepali. Tudi to je treba jasno povedati. Zadevo
               je policija strokovno profesionalno obvladovala tako, da ni bilo ogroženo nobeno
               človeško življenje. To je destvo. To je komu všeč, ali pa ni všeč. Tako je bilo.
               Družina je, seveda, tudi zaradi raznih vplivov, lahko, meni je res žal, da ne moremo
               celo problematiko obdelati odkar družina živi na tem prostoru, kaj vse se je
               dogajalo. Obstajajo dolge zgodbe kaj vse se je dogajalo v vsem tem času. Potem bi se
               lahko še bolj natančno se poglobili v nekatere zadeve. Ampak ker govorimo samo o tej
               situaciji je kompromis, ki je bil predlagan na samo pobudo družine, da naj jim
               najdemo rešitev, da bodo lahko kam šli, verjetno so se res počutile tudi ogrožene,
               seveda. Ampak na koncu so odšli sami prostovoljno. Sami so šli drug dan. Ni bilo mase
               200 ljudi tam, ni je bilo.</p>
            </sp>
            <sp xml:id="SDT4-KZPTZČPIEM-Nujna-004-2006-11-10.sp117">

               <speaker>PREDSEDNICA MAG. MAJDA POTRATA:</speaker>

               <p>Hvala. Gospa Marjetka Uhan, izvolite.</p>
            </sp>
            <sp xml:id="SDT4-KZPTZČPIEM-Nujna-004-2006-11-10.sp118">

               <speaker>MARJETKA UHAN:</speaker>

               <p>Že pet ur traja ta razprava, kar nekaj ur pa ta vprašanja, večna zasliševanja, pa
               očitno ne bomo prepričali opozicijo, pa tudi mirovni inštitut. Jaz bi rada odgovorila
               na nekatera vprašanja. Ali večina terorizira manjšino? Ne. Manjšina je desetletje
               terorizirala oziroma ogrožala večino. Lahko vzdihujete, tako je. In zaradi tega je
               prišlo do te situacije, ki pa je bila krizna. In v tej krizni situaciji je vlada brez
               nasilja našla edino možno rešitev. So šli prostovoljno. Kot je bilo iz medijev vidno
               jih ni nobeden vlekel v avto, nobeden. Šli so tudi začasno. Povejte, če je možno, da
               se vrnejo na tisto ozemlje, ne bi pomagalo tudi kot urad varuha to reševati, ali bi
               samo kritizirali, pa nasvete delili?</p>
               <p>Gospod Školč pravi, jaz si ne zamišljam, da bi moral prositi ministra za to, da bi
               me preselil. Seveda ne, dokler se obnašate kot Jožef Školč. Če pa izvajate nasilje,
               če ogrožate ljudi, pa vas tudi večno ne bodo prenašali. Jaz mislim, da je Vlada v tej
               situaciji našla dobro rešitev in da bo našla tudi za naprej za njih in za Ambrušane
               primerno rešitev. Hvala lepa.</p>
               <p>Predlagam pa, da bi prišli k sklepom. V Novi Sloveniji bomo podprli sklepe
               koalicije, čeprav mi tudi niso sporni sklepi, ki ste jih dali vi kot predsednica
               ...</p>
            </sp>
            <sp xml:id="SDT4-KZPTZČPIEM-Nujna-004-2006-11-10.sp119">

               <speaker>PREDSEDNICA MAG. MAJDA POTRATA:</speaker>

               <p>... kot predsednica, predlagatelj sklica nujne seje.</p>
            </sp>
            <sp xml:id="SDT4-KZPTZČPIEM-Nujna-004-2006-11-10.sp120">

               <speaker>MARJETKA UHAN:</speaker>

               <p>Se opravičujem, sem mislila, da ste jih vi napisali. Saj mi niso zato nič drugačni.
               Predlagam, da bi prišli h glasovanju, k sklepom. Ustvarili smo si eno mnenje o tej
               situaciji. Verjetno bo še kaj razprav, tudi mogoče ne bodo vsi zadovoljni, glede na
               to, kakšna lokacija bo izbrana. Vedno bo nekdo ogrožen, ali se počutil ogroženega.
               Jaz predlagam, da glasujemo in počasi zaključimo s to razpravo.</p>
            </sp>
            <sp xml:id="SDT4-KZPTZČPIEM-Nujna-004-2006-11-10.sp121">

               <speaker>PREDSEDNICA MAG. MAJDA POTRATA:</speaker>

               <p>Hvala, gospa Uhan. Še dve prijavi imam k razpravi in bom to naredila, če se ne bo še
               kakšna druga pojavila. Izvolite, gospod Hanžek.</p>
            </sp>
            <sp xml:id="SDT4-KZPTZČPIEM-Nujna-004-2006-11-10.sp122">

               <speaker>MATJAŽ HANŽEK:</speaker>

               <p>Hvala lepa. Jaz moram na to zadnje replicirati, pa ne o tem ali je bilo prav
               narejeno, ali ni bilo prav. Ta trenutek se nima smisla več pogovarjati, ampak o
               načinu govorjenja poslanke Uhan.</p>
               <p>Trditi, da manjšina terorizira večino je grozljiva trditev, žal mi je. Lahko bi še
               kaj dodatno dal, ampak tega ne bom dodal. Bo preveč jeze, če bom začel opisovati
               zgodbe, ampak s tem se absolutno ne strinjam in to je seveda klasičen diskriminatoren
               govor.</p>
               <p>Drugo, če sprejmemo, da je ta družina, ali pa recimo odrasli naredila veliko
               kaznivih dejanj, kar je prej minister Mate natančno povedal, lahko rečemo,
               posamezniki iz te družine so mogoče, recimo, tudi terorizirali neke druge prebivalce.
                  <stage type="mag"/> (nadaljevanje) Ne vem zakaj moram kar
               naprej ministra Mateja na pomoč klicati, ampak midva zanesljivo veva, da je takih in
               podobnih primerov v Sloveniji kar nekaj, kjer pa niso, recimo, na eni strani Romi ali
               Slovenci, ampak so Slovenci in Slovenci, pa ne govorim o teroriziranju enega naroda
               in drugega naroda. Veliko je veliko, vsekakor preveč je takih primerov s katerimi se
               mi ukvarjamo in se tudi ukvarja policija. Zato to posploševati, da neka manjšina
               terorizira posplošujemo na vse ostale, posplošujemo tudi na tiste dve leti stare
               otroke, ki so bili tam. Jaz dvomim, da so tisti dve leti stari otroci koga
               terorizirali. Če so pa že tako sposobni pa, so pa nadrasa potem že.</p>
               <p>Tretjič, varuhu očitati, da kar naprej kritizira je spet tisto, lepo prosim
               poslanci, dajte si enkrat Zakon o varuhu človekovih pravic prebrat, zakon, ki ga
               nisem jaz sprejel, ki ga je sprejel ta državni ali pa prejšnji, prejšnji, prejšnji,
               ampak vseeno Državni zbor. Tam notri je napisano kaj Varuh človekovih pravic dela.
               Kritizira Vlado ali državne organe, če smatra, da dela kaj narobe. Vsaka demokratična
               država in delitev oblasti na izvršno, zakonodajno, sodno, en del je tudi kontrola, ki
               jo izvaja varuh. In Varuh človekovih pravic niti ne sme opravljati dela, za katerega
               je po zakonu po Ustavi dolžna delati izvršna oblast. In očitati mi, da ne delam
               tisto, sem nekoč že celo šel preko meje in sem neke stvari delal, na primer, ko smo
               začeli delati Predlog zakona o družinskem nasilju mi je bilo točno to očitno, delaš
               tisto kar moramo mi delati, kaj pa se vtikaš v naše delo. Potem sem se umaknil in
               seveda potem iz tega nič ni bilo, ker sem ugotovil, da je res to področje v katero
               mislim, da sem šel malo preko meje, pa so mi to zažugali. Lepo vas prosim, dajte
               enkrat prebrati zakone, ki jih sami sprejemate. Hvala lepa.</p>
            </sp>
            <sp xml:id="SDT4-KZPTZČPIEM-Nujna-004-2006-11-10.sp123">

               <speaker>PREDSEDNICA MAG. MAJDA POTRATA:</speaker>

               <p>Hvala lepa. Gospa Darja Lavtižar .... Repliko imate? Izvolite, gospa Uhan.</p>
            </sp>
            <sp xml:id="SDT4-KZPTZČPIEM-Nujna-004-2006-11-10.sp124">

               <speaker>MARJETKA UHAN:</speaker>

               <p>Mislim, da se gospod varuh, gospod Hanžek, po nepotrebnem razburjate. Očitno
               spravljate na laž prebivalce Ambrusa. Tudi v medijih je tudi o njih pisalo, tukaj
               pred seboj imam članek s podpisom, z imenom, so potem laži to, kar govorijo
               Ambrušani? Nisem mislila, da boste vi pisali zakone, lahko pa bi šli v Ambrus, pa se
               z ljudmi pomenili, pa bi jih malo pomirili, oboje, tako vaščane, kot Rome, pa mogoče
               do te preselitve ne bi prišlo, če bi bili vi tam pred Vlado. Hvala lepa.</p>
            </sp>
            <sp xml:id="SDT4-KZPTZČPIEM-Nujna-004-2006-11-10.sp125">

               <speaker>PREDSEDNICA MAG. MAJDA POTRATA:</speaker>

               <p>Hvala lepa. Mislim, da je prej minister Dragutin Mate povedal, da ima ob zaznamkih
               prekrškov tudi imena in priimke zapisane, kar pomeni, da so to konkretne osebe
               .../Oglašanje iz klopi./ kazniva dejanja, da to potrjuje natanko tisto, kar je
               skušal, tako kot jaz razumem, povedati gospod Hanžek. Da tisti, ki delajo kazniva
               dejanja imajo ime in priimek. Tu pa imamo opraviti s celo družino, kjer niso samo, če
               sem prav slišala, trije moški iz te družine so ali v preiskovalnem, ali so tudi
               obravnavano. V glavnem, gre za ene. Tisto, kar smo pa hoteli povedati pa je, da
               kolektivne odgovornosti že nekaj časa ni več, odkar smo v drugi državi.</p>
               <p>Izvolite, gospa Bebler.</p>
            </sp>
            <sp xml:id="SDT4-KZPTZČPIEM-Nujna-004-2006-11-10.sp126">

               <speaker>DARJA LAVTIŽAR BEBLER:</speaker>

               <p>Hvala lepa za besedo. Jaz bi predlagala, da vendarle nekako pridemo do konca te
               razprave, sedaj traja že pet ur. Na neki točki pač lahko ocenimo, da dlje kot smo
               prišli ne bomo mogli priti. Mi smo zelo jasno v svojem predlogu za sklic te nujne
               seje navedli na katera vprašanja želimo jasne odgovore. Moram reči, da seveda na ta
               vprašanja, vsaj na vsa seveda ne, odgovorov nismo dobili. Nismo dobili odgovorov na
               bistvena vprašanja, in to so tista vprašanja, ki so v direktni povezavi z določbami
               ustave, ki zadevajo varovanje človekovih pravic in temeljnih svoboščin in za katere
               smatramo, da so bile v teh postopkih, v teh razmerah in dogodkih v Ambrusu ob koncu
               preteklega meseca kršene. Nismo dobili enega prepričljivega odgovora za to kje je
               bila ustrezna pravna podlaga in pooblastila za konkretno ravnanje na mestu samem.
               Ampak moram povedati tudi, da ne pričakujem in da tudi nismo pričakovali, da bi te
               odgovore dobili in v tem, žal, smo imeli prav.</p>
               <p>Jaz bi rada poudarila to, da nikakor ne morem sprejeti očitkov, da se sklicujemo na
               ustavne določbe o človekovih pravicah, kot da živimo v neki pravljici, v nekih
               pravljičnih razmerah in da je torej to enostavno neracionalno kar počnemo. Nasprotno,
               prepričana sem, da moramo opozarjati na te stvari in da moramo biti posebej
               občutljivi. In žal mi je, res, da sem sedaj na koncu poslušala še razpravo gospe
               kolegice Uhanove, če prav razumem čustveno prizadetost, razumem, da mnogi ljudje pač
               v tistih okvirjih v katerih živijo lahko odreagirajo tudi tako, ampak seveda moram
               povedati, da se poslanci poslanskega kluba LDS s tem nikakor ne moremo strinjati.</p>
               <p>Še to. Na začetku smo se pravzaprav bili še pripravljeni pogovorajati o nekih
               konkretnih stvareh, sedaj na koncu pa smo že prišli do blaznih omilitev situacij.
               Minister, gospod Mate, je rekel, seveda se nismo objemali, seveda je bila situacija
               nekoliko naelektrena, ampak vendarle ta družina se je prostovoljno preselila v
               Postojno. Jaz mislim, da je sitaucija bila vek kot naelektrena, da sicer seveda
               policija tja ne bi poslala 100 policistov in si upam tudi trditi, da svoboda
               odločitve družine Strojan, ta svoboda pri tej odločitvi, torej je bila v nekakšnem
               premosorazmerju s številom policistov na samem kraju. Lahko si predstavljate kako
               svobodna je odločitev, če vidiš, da je tisti, ki je zadolžen in dolžan varovati javni
               red in mir na tem prostoru sam ocenil, da je za vzdrževanje tega reda im miru
               potrebno 100 policistov v bojni pripravi, če rečem tako na kratko, čeprav tukaj ne
               gre za vojake. In zato, morda, bi bilo pametno pravzaprav slediti predlogu na začetku
               kolege Zamernika, ki je rekel, da bi morda to sejo prekinili in bi morda naslednji
               teden bili zmožni sprejeti, po volitvah, neke resne sklepe, za katere danes mislim,
               po tej razpravi, da jih najbrž nismo sposobni sprejeti. Če pa smo, sem pa še toliko
               bolj, seveda, tega vesela. Predlagam, da sprejmemo te sklepe, ki jih je poslanski
               klub LDS predlagal, ker morate priznati, da gre za zelo benigne sklepe in da so
               dobronamerni in predvsem uperjeni v to, da se v bodoče te stvari rešujejo na ustrezen
               način.</p>
               <p>Moram pa tudi povedati to, da to kar je tudi varuh povedal, ves čas pa smo soočeni s
               tem, da nekaterih stvari naša oblast, naša vlada enostavno ne razume. <stage type="mag"/>(nadaljevanje) Ko očitajo varuhu nekatere reči,
               je več kot jasno, da ne razume ne ustavne določbe v položaju in funkcij varuha
               človekovih pravic, še manj, da bi poznala konkretno Zakon o varuhu človekovih pravic
               in njegovih pristojnostih, po tem seveda, ko se mu očita, da je problem
               internacionalizacija tega problema, ne pa problem sam, še dodatno se podkrepi to
               dejstvo, da gre za elementarno nerazumevanje ne človekovih pravic in seveda tudi ne
               položaja in vloge varuha človekovih pravic. Tako, da zdaj jaz predlagam, da če se da,
               sprejmimo te naše sklepe, ki smo jih predlagali, če pa ocenjujete, da se to ne da, da
               sejo prekinemo in da poskušamo priti do nekih konstruktivnih sklepov prihodnji teden.
               V tem smislu bi samo še seznanila tukajšnjo komisijo in člane te komisije za
               peticije, da smo enako zahtevo naslovili tudi na Odbor za notranjo politiko, javno
               upravo in pravosodje in da bo tudi tam opravljena razprava, tako predvidevano in da
               bo tudi tam sprejeti neke ustrezne sklepe. Tako, da gospa predsednica, to sem
               proceduralno na koncu tudi želela predlagati. Hvala.</p>
            </sp>
            <sp xml:id="SDT4-KZPTZČPIEM-Nujna-004-2006-11-10.sp127">

               <speaker>PREDSEDNICA MAG. MAJDA POTRATA:</speaker>

               <p>Hvala, gospa Lavtižar. Predem dam besedo gospodu Černaču, bi samo eno vprašanje vam
               naslovila. Glede na to, da ste vi v imenu predlagatelja s sklicem seje nastopali,
               tukaj ima štiri predloge sklepov, take kot jih poznajo člani in članice komisije že
               nekaj časa. Vmes pa je bil tudi predlog kolega poslanca kolega dr. Gantarja, ki je
               predlagal nek drug sklep in jaz bi rada vedela ali bomo dobili v pisni obliki še tudi
               predlog tistega sklepa ali ostajate pri tem, da naj odločamo samo o teh štirih. Vas
               pa opozarjam, da imamo na mizi tudi še tri sklepe dveh koalicijskih strank Slovenske
               demokratske stranke in Nove Slovenije, o katerih predlagam, da tudi odločamo. Zdaj pa
               izvolite besedo, gospod Černač.</p>
            </sp>
            <sp xml:id="SDT4-KZPTZČPIEM-Nujna-004-2006-11-10.sp128">

               <speaker>ZVONKO ČERNAČ:</speaker>

               <p>Hvala lepa. Jaz obžalujem, da bo to vzelo malo več časa, ampak glede na to, kar je
               povedala kolegica Beblerjeva, žal ni druge poti. Namreč rekla je, želeli smo odgovore
               na vprašanja, na konkretna vprašanja, ki smo jih postavili v zahtevi za sklic izredne
               seje oziroma nujne seje. In teh odgovorov nismo dobili. Ne samo, da smo te odgovore
               imeli priliko danes poslušali skozi to več kot 5 ur dolgo razpravo. Imeli smo jih
               tudi v pisni obliki v gradivu, vlada jih je sprejela na seji 9. novembra 2006. Ampak
               to očitno ni dovolj, zaradi tega mi dovolite, da jih sedaj slišimo na glas. Postavili
               ste sledeča vprašanja: ali sedanja Vlada še podpira usmeritve in sklepe, ki so bili
               sprejeti v preteklih letih v zvezi z reševanjem problematike romske skupnosti in ki
               temeljijo na priporočilih Sveta Evrope in njegovega komisarja za človekove pravice.
               Naslednje vprašanje, katere ukrepe je Vlada sprejela, da bi preprečila konflikte in
               spore med romskimi prebivalci in večinskimi prebivalci. Naslednje, o katerih pravnih
               aktih je našla razloge in utemeljitev za začasno preselitev Romov iz občine Ivančna
               Gorica v Postojno. Naslednje, kaj namerava Vlada storiti, da se v prihodnje podobni
               konflikti ne bodo pojavljali glede na to, da je predsednik regijske civilne
               iniciative za reševanje romske problematike za območje Dolenjske, Bele Krajine in
               Posavja, že napovedal, da bodo zahtevali preselitev Romov na drugo lokacijo zunaj
               novomeške občine. Naslednje je vprašanje, kako ocenjujete nedavne dogodke v luči
               uveljavljanja pravne države in enakosti vseh državljanov, ne glede na vero, raso,
               narodnost ali drugo osebne okoliščine pred zakonom. In zadnje vprašanje, kjer ne vem,
               kako naj bi bil tak odgovor kot je postavljen, na kateri pravni podlagi utemeljuje
               predsednik Vlade oceno, da se je varuh človekovih pravic neodgovorno obnašal, ter
               škodljivo ravnal, ko je o primeru v Ambrusu obvestil pristojne organe Sveta Evrope.
               Na kateri pravni podlagi ocena za neko neodgovorno obnašanje - saj ni bilo govora o
               tem, da je bila neka podlaga pravna, ki je ni bilo. In v odgovoru smo si lahko
               prebrali vse v povezavi s temi vprašanji. Republika Slovenija ni v ničemer
               spreminjala in še naprej podpira in uresničuje usmeritve in ukrepe, ki so bili
               sprejeti v preteklih letih v zvezi z reševanjem problematike romske skupnosti v
               Republiki Sloveniji in ki temeljijo na priporočilih Sveta Evrope in njegovega
               komisarja za človekove pravice. Še več, Republika Slovenija je v reševanju romske
               tematike v Republiki Sloveniji vložila še dodatne napore in na določenih področjih
               urejanja romske tematike celo presegla evropska merila. Pravna osnova za urejanje
               položaja romske etnične skupnosti v Republiki Sloveniji 65. člen Ustave Republike
               Slovenije, ki se trenutno uresničuje preko 11 področnih zakonov. Republika Slovenija
               je ratificirala tudi številne pomembne mednarodne konvencije in dokumente, okvirno
               Konvencijo za varstvo narodnih manjšin Sveta Evrope, Evropsko listino o regionalnih
               in manjšinskih jezikih, mednarodno konvencijo o odpravi vseh oblik rasne
               diskriminacije, mednarodni pakt o državljanskih in političnih pravicah, mednarodni
               pakt o ekonomskih, socialnih in kulturnih pravicah in drugo, katerih določila
               upošteva, spoštuje in uresničuje pri urejanju romske tematike. Poleg omenjenih
               pravnih aktov je Republika Slovenija za učinkovitejše urejanje romske tematike med
               drugim sprejela še naslednje pomembnejše pravne akte. Tega je še zelo dosti, zdaj jaz
               ne vem gospa Beblerjeva, ali želite, da zdaj to do konca preberem, ampak, ko bom
               prišel do konca, bodo odgovori na vsa vprašanja, ki ste jih zastavili in še več. Zdaj
               pa povejte, nadaljujem ali pomaknete nazaj vašo tezo, da niste dobili odgovorov na
               postavljena vprašanja? Hvala.</p>
            </sp>
            <sp xml:id="SDT4-KZPTZČPIEM-Nujna-004-2006-11-10.sp129">

               <speaker>PREDSEDNICA MAG. MAJDA POTRATA:</speaker>

               <p>Hvala, gospod Černač. Dve repliki sta na vaše govorjenje najavljeni. Gospa Bebler
               izvolite in potem dr. Gantar.</p>
            </sp>
            <sp xml:id="SDT4-KZPTZČPIEM-Nujna-004-2006-11-10.sp130">

               <speaker>DARJA LAVTIŽAR BEBLER:</speaker>

               <p>Hvala lepa. Gospod Černač je najprej omenil moje ime, če sem prav razumela in me
               napačno citiral. Jaz sem trdila, da na nekatera vprašanja smo dobili odgovore, na
               nekatera pa ne. In zdaj konkretno povem, nismo dobili odgovora na vprašanje, v
               katerih pravnih aktih je našla Vlada razloge in utemeljitev za začasno preselitev
               Romov iz občine Ivančna Gorica v nastanitveni center v Postojni. Ker vemo, da gre
               tukaj za omejitev pravice do gibanja, ki mora biti omejena samo začasno, na podlagi
               zakona, tega pač ni. Nismo dobili odgovora na vprašanje, kako ocenjuje Vlada torej,
               nedavne dogodke v luči uveljavljanja pravne države in enakosti vseh državljanov ne
               glede na vero, raso, narodnost ali druge osebne okoliščine pred zakonom. Tega
               odgovora nismo dobili, pri čemer naj še povem, kakšna reakcija s strani Vlade je bila
               na oceno varuha človekovih pravic, da gre za konec pravne države. Jaz se sicer s
               terminom v celoti ne strinjam, zagotovo pa gre za hud udarec pravni državi. In nismo
               dobili odgovora na vprašanje, na kateri pravni podlagi utemeljuje predsednik vlade
               oceno, da se je varuh človekovih pravic neodgovorno obnašal, ter škodljivo ravnal, ko
               je o primeru v Ambrusu obvestil pristojne organe Sveta Evrope. Če beremo in razumemo
               Zakon o varuhu človekovih pravic, potem bomo vedeli, da recimo v 3. členu ta zakon
               pravi, varuh se pri svojem delu po določilih Ustave in mednarodnih pravnih aktov o
               človekovih pravicah in temeljnih svoboščinah in po mojem razumevanju je varuh ravno v
               tem ravnal korektno. In mi bi ga lahko kvečjemu klicali na odgovornost, zakaj ni
               ravnal tako kot je ravnal, pa je hvala bogu. In dobili smo že odgovor tudi s strani
               komisarja Sveta Evrope za človekove pravice, gospoda Hammarberga, tako da je to
               seveda razumljivo. <stage type="mag"/>(nadaljevanje) Prebrala
               bi še eden člen tega Zakona o varuhu človekovih pravic, ki je zelo pomemben, ki
               govori o tem, varuh ne more biti klican na odgovornost za mnenja ali predlog, ki ga
               je izrekel v okviru opravljanja svoje funkcije, predsednik Vlade pa mu je očital
               neodgovorno ravnanje. Torej, teh odgovorov nismo dobili in zato je moja ugotovitev
               povsem točna, na nekatera vprašanja smo odgovore dobili, na nekatera vprašanja pa
               odgovor nismo dobili.</p>
            </sp>
            <sp xml:id="SDT4-KZPTZČPIEM-Nujna-004-2006-11-10.sp131">

               <speaker>PREDSEDNICA MAG. MAJDA POTRATA:</speaker>

               <p>Hvala lepa. Izvolite, dr. Gantar.</p>
            </sp>
            <sp xml:id="SDT4-KZPTZČPIEM-Nujna-004-2006-11-10.sp132">

               <speaker>DR. PAVEL GANTAR:</speaker>

               <p>Kolegica Lavtižar bi rekel še to, da na neki način so na osebni ravni na sedanjem
               ministrstvu samo politiki, ampak tudi ljudje. Gospodu Černaču bi odsvetoval, da
               opusti ta, ne vem, oblastniški in ../Nerazumljivo./.. odnos do kolegov iz opozicije,
               da naj nas ne tretira kot pol pismenih ali nepismenih ljudi, ki ne znamo brati, da
               vemo, o čem govorimo, da preberemo dokumente, jih dobimo, da če s tem nismo
               zadovoljni ali pa menimo, da ne odgovarjajo na to, na kar smo vprašali, na to
               opozorimo, da imamo polno zavest in da smo opravilno sposobni ljudje in naj nas ne
               tretira tako kot tretira ovce v staji ali še kakšne druge skupine kjerkoli drugje.</p>
               <p>To bi bilo dobro za vse nas in to bi mogoče tudi kdaj skrajšalo kakšno diskusijo in
               diskusijo peljali o stvareh, ki so res pomembne, ne pa, da se ukvarjamo z obrobnimi
               zadevami. Zelo dobro bi bilo, da ravnate z ljudmi tako kot se pač z ljudmi ravna pa
               četudi so to vaši opozicijski nasprotniki. Hvala lepa.</p>
            </sp>
            <sp xml:id="SDT4-KZPTZČPIEM-Nujna-004-2006-11-10.sp133">

               <speaker>PREDSEDNICA MAG. MAJDA POTRATA:</speaker>

               <p>Hvala lepa. Gospod Černač, replika na repliko ne more biti.</p>
            </sp>
            <sp xml:id="SDT4-KZPTZČPIEM-Nujna-004-2006-11-10.sp134">

               <speaker>ZVONKO ČERNAČ:</speaker>

               <p>Saj ni replika, razprava je.</p>
            </sp>
            <sp xml:id="SDT4-KZPTZČPIEM-Nujna-004-2006-11-10.sp135">

               <speaker>PREDSEDNICA MAG. MAJDA POTRATA:</speaker>

               <p>Izvolite.</p>
            </sp>
            <sp xml:id="SDT4-KZPTZČPIEM-Nujna-004-2006-11-10.sp136">

               <speaker>ZVONKO ČERNAČ:</speaker>

               <p>Jaz ne vem s čim sem si zaslužil tako oceno, spoštovani gospod Gantar, se nimam kaj
               sprenevedati, jaz do sedaj sem izrazil spoštovanje do vsakega v tej dvorani in tudi
               do vseh drugih, če ne verjamete, si preberite tudi vi magnetograme teh in ostalih
               sej, ne morem pa tega trditi za vse tukaj prisotne predvsem tiste, ki sedite v
               opozicijskih vrstah trenutno. Mnogokrat ste ravnali tako kot želite meni podtakniti.</p>
               <p>Jaz sem bil samo eksakten. Rečeno je bilo najprej, nismo dobili odgovorov na
               postavljeno vprašanje, potem je bila ta ugotovitev korigirana, nismo dobili odgovor
               na nekatera izmed teh vprašanj tudi ta ugotovitev ni točna, kajti odgovore ste
               dobili, spoštovani kolegi in kolegice, imate jih zapisane enkrat tukaj v tem gradivu,
               ali želite, da vam jih sedaj preberem na ta tri domnevno vprašanja, o katerih naj ne
               bi bilo odgovorov danih, imate jih zapisane. Danes so bili povedani nič kolikokrat,
               če pa za vas ti odgovorni niso ustrezni, potem pa bodite eksaktni tako povejte. Nismo
               dobili ustreznih odgovorov oziroma odgovorov, ki bi jih mi pričakovali, tako kot smo
               si mi zadevo zamislili, mi smo pričakovali, da bodo odgovori drugačni. Gospod Gantar
               je pričakoval verjetno, da bom jaz pritrdil njegovi tezi, da je bila preselitev
               prisilna, on se lahko s tem strinja, sam s seboj, je v to prepričan, jaz nisem, ker
               vem, da ni bila, ampak jaz sem njemu poskušal argumentirati, zakaj jaz menim, da nima
               prav, on pa meni žal, moram povedati z vsem dolžnim spoštovanjem, s tistim kar je
               povedal, me ni prepričan, da ima on prav tudi ne nekateri drugi. Nekje sem prebral,
               nekje sem slišal itd., v takih kočljivih zadevah niso stvari, na katere bi lahko
               opirali naše ugotovitve.</p>
               <p>Še enkrat poudarjam, na vsa vprašanja, ki ste jih zahtevali so bili odgovori
               posredovani v pisni obliki, vlada jih je sprejela na seji 9. novembra, če pa ti
               odgovori za vas niso ustrezni je pa to drugi problem, do tega imate vso pravico, da
               vi ugotovite, da ti odgovori za vas niso ustrezni, to je vaša suverena pravica, ampak
               prosim vas, potem povejte tako ne pa manipulirati s podatki in s tem, kar imamo v
               gradivu, drugače mi ne zameriti, če dejansko podvomim o tem, ali ste prebrali to kar
               smo dobili v gradivu. Hvala lepa.</p>
            </sp>
            <sp xml:id="SDT4-KZPTZČPIEM-Nujna-004-2006-11-10.sp137">

               <speaker>PREDSEDNICA MAG. MAJDA POTRATA:</speaker>

               <p>Hvala lepa, gospod Černač. To, kar ste sedaj povedali je pravzaprav bila replika na
               repliko, ker niste ničesar drugega navajali kot samo to, kako vas drugi niso prav
               razumeli. Jaz bi vas želela vendarle spomniti na to, da je institut poslanskega
               vprašanja dovolj odprt in dopušča tudi to možnost, da tisti, ki sprašuje z odgovorom
               ni zadovoljen, ker meni, da ni dobil dovolj dobrega, popolnega odgovora in lahko
               zahteva dopolnitev odgovora na vprašanje. Ne, gre samo za to, ali, ker sedaj se
               manipulira z izrazom ustreznost, sedaj si mi lahko še naslednjih 5 ur razlagamo na
               kaj smo dobili odgovore pa na katere stvari nismo dobili odgovorov, ampak
               predlagatelji zahteve za ali predlagatelji nujne seje imajo pravico presoditi ali je
               tisto, kar so dobili izpolnilo njihova pričakovanja ali njih ni izpolnilo. Lepo vas
               prosim, če bi mi nehali iz klopi sugerirati, kako moram povedano razumeti. Imam
               diplomo, da slovenščino razumem. Hvala. Tako da bi vas prosila, da upoštevate to, da
               je gospa Lavtižar ../Nerazumljivo./.. predlagatelju tudi povedala predlog, kako se
               opredeljevati do predlaganih sklepov in mislim, da je bilo korektno to, kar je
               naredila in jaz bi vas prosila, da bi sedaj ravnali tako kot smo se dogovorili, da
               bomo razpravljali ali pa replicirali in izpeljemo tisto, kar smo napovedali.
               Izvolite, gospod dr. Gantar.</p>
            </sp>
            <sp xml:id="SDT4-KZPTZČPIEM-Nujna-004-2006-11-10.sp138">

               <speaker>DR. PAVEL GANTAR:</speaker>

               <p>Gradivo Vlade, ki se imenuje, Odgovor Vlade Republike Slovenije ../Nerazumljivo./..
               organov v formalnem smislu ne sledi vprašanjih, ki so postavljena in na večino
               vprašanj, ki so bila postavljena v našem pozivu ne odgovarja. Pojasnjuje neke
               okoliščine, zelo koristno, nič ne pravimo, da ne, so neke sodbe notri, ni nekaterih
               problemov s tem. Nekatere odgovore smo dobili v ustni obliki tu na seji od
               predstavnikov Vlade obeh ministrstvom predvsem enega ../Nerazumljivo./.. in Černača
               seveda. Na ključna vprašanja, ki se nanašajo ob pravni podlagi tega odgovora ni bilo
               danega resnega in eksplicitnega.</p>
               <p>Jaz o tem ne bom več pogajal z gospodom Černačem, ker je to nesmiselno trditi, ker
               bi bilo tudi nesmiselno verjeti, da on misli drugače. Sam nam je v drugem nastopu
               potrdil, se je z menoj strinjal na formativni ravni, to pomeni, da je govoril točno
               tako kot sem od njega pričakoval, da je govoril in s svojim tonom dal povedati, kje
               in kako se ima, ampak jaz bi vseeno k tem zadevam, ki dvakrat že govorim, bi jaz
               vseeno dal predlog sklepa kot Pavel Gantar še eden predlog sklepa in o njem pravim,
               da se glasuje, ga bom predal in vam ga izročil.</p>
               <p>"Komisija za peticije ter človekove pravice in enake možnosti se je seznanila s
               primerom preselitve romske družine iz Ambrusa v nastavitvenem centru v Postojni in je
               ugotovila, da to ne more biti vzor za reševanje problema Romov v Sloveniji." Hvala.
           </p>
            </sp>
            <sp xml:id="SDT4-KZPTZČPIEM-Nujna-004-2006-11-10.sp139">

               <speaker>PREDSEDNICA MAG. MAJDA POTRATA:</speaker>

               <p>Bom prosila, če boste razmnožili in dali tudi drugim. Hvala lepa. Najprej gospod
               Školč, potem pa vi, gospod minister.</p>
            </sp>
            <sp xml:id="SDT4-KZPTZČPIEM-Nujna-004-2006-11-10.sp140">

               <speaker>JOŽEF ŠKOLČ:</speaker>

               <p>Hvala lepa. Jaz sem vesel tega, da namesto Vlade vstopa naš poslanski kolega in
               odgovarja za vlado seveda bi pa pričakoval od njega, da bo, če se že postavlja v to
               vlogo zmogel kaj več kot brati spis, ki smo ga dobili.</p>
               <p>Jaz ga obveščam, da sem sicer ta spis že prebral in če bi pozorno poslušal moje
               začetno izvajanje bi videl, da tudi iz naslova tega odgovora se zastavljajo neka
               vprašanja, na katere ni bilo odgovorjeno. <stage type="mag"/>
               (nadaljevanje) Ker dvomim, da bo minister na to odgovoril, bi bil pa zelo vesel, če
               bi ta samozvani pooblaščenec vlade znal to razložiti. V mojem začetnem nastopu, ki je
               šel v širšo utemeljitev tega katere vse so bile eventualne pravne kršitve predvsem
               sem osredotočil v začetku na to, kasneje na te ministrove zgodbe o prostovoljnosti. V
               tistem sem povedal in nakazoval na kršitve in jih bom še enkrat samo člene Ustave
               prebral, da bo jasno kako je hitro in kaj je Vlada odgovorila. Gre za možno kršitev
               2. člena Ustave, 5., 14., 32., 33., 34., 35., 63., 50., za katerega sem rekel, da ga
               lahko izvzamemo iz te konkretne situacije, 65. in pri policiji za določbo 3. člena
               zakona in 20. člena Zakona o policiji. V odgovoru, ki je bil v enem delu tudi usten
               na začetku, je bilo rečeno, da se načelo pravne države, to tudi piše, preko načela
               sorazmernosti v skladu z načelom praktične konkordance lahko uporabi za zmanjšanje
               druge hierarhične pomembnejše pravice. Tu smo na nekem terenu kjer smo zahtevali
               pojasnilo. Deklaracija o človekovih pravicah, če opustimo v tem trenutku Ustavo
               Republike Slovenije govori, da so človekove pravice univerzalne in neodtuljive in
               moje vprašanje je bilo pri tem ravnanju ministra in policije, katere so bile tiste
               hierarhično večje vrednote in pravice, ki jih je on ščitil zato, da je lahko teptal
               druge. Tega odgovora, gospod Černač, od ministra nisem dobil, pričakujem ga pa od
               vas. Še posebej se pa to vprašanje izkazuje za pomembno glede na tiste kasnejše
               spravljive tone, ki jim jaz upravičeno ne verjamem, ker je minister rekel, da v tem
               ni bilo velike stopnje ogroženosti, se opravičujem, ker ga nisem prav citiral kot se
               mu ponovno opravičujem, da nisem vedel številk tistih policistov in jih natančno znal
               poimenovati koliko pripada policijskih postaj v Grosupljem in koliko drugim enotam.
               Vse to govorjenje pa pravi, da je bila tam situacija pravzaprav zelo normalna, da so
               se ti odločali po svoji volji. Zakaj potem teptati te določbe? Gospod Černač, prosim
               preberite mi odgovor oziroma mi ga pojasnite, to je ključna diskusija znotraj prava.
               Kako hoče kdo razumeti ali ne, kdo komu verjame, ni treba, da veliko zgubljamo, je
               vprašanje drugih, da presojajo o tej argumentaciji, ki jo imamo glede
               verodostojnosti, ampak lahko se tudi zatečemo v to, da v vprašanjih vere(?), ker sem
               jaz mislil, da se sicer ne naša na parlament, da itak ni diskusije.</p>
            </sp>
            <sp xml:id="SDT4-KZPTZČPIEM-Nujna-004-2006-11-10.sp141">

               <speaker>PREDSEDNICA MAG. MAJDA POTRATA:</speaker>

               <p>Prosim, če bi res bila lahko replika, ker je k razpravi prijavljen gospod minister.
           </p>
            </sp>
            <sp xml:id="SDT4-KZPTZČPIEM-Nujna-004-2006-11-10.sp142">

               <speaker>ZVONKO ČERNAČ:</speaker>

               <p>Absolutno bo vsaj 10 krat krajša od kolega Školča. Ne morete dobiti odgovora na
               vprašanje na kakšni pravni podlagi je bilo storjeno neko dejanje za katerega vi
               ocenjujete, da ni bilo pravno in ki ga ni bilo. Tega odgovora ne morete dobiti. Vaše
               vprašanje je bilo postavljeno tako, da je odgovor lahko samo tak kakršen je bil. Ker
               ni bilo prisile, ker je bilo neko ravnanje narejeno po svobodni volji ni bil kršen
               noben zakon. Jaz mislim, da je to zelo jasno.</p>
               <p>In druga zadeva, spoštovani kolega Školč, ko se sklicujete na univerzalnost in
               neodtuljivost pravic eno bistveno komponento pozabljate, omejenost, tako kot vaša
               pravica ni neomejena tudi moja ni neomejena, ko ti dve trčita sta omejeni ena z drugo
               in malo tudi to komponento vzemite v obzir pa si boste lahko sami odgovoril na vaše
               vprašanje. Hvala.</p>
            </sp>
            <sp xml:id="SDT4-KZPTZČPIEM-Nujna-004-2006-11-10.sp143">

               <speaker>PREDSEDNICA MAG. MAJDA POTRATA:</speaker>

               <p>Hvala lepa. Boste malo počakali, prosim. Zdaj ima besedo gospod minister Dragutin
               Mate. Izvolite.</p>
            </sp>
            <sp xml:id="SDT4-KZPTZČPIEM-Nujna-004-2006-11-10.sp144">

               <speaker>DRAGUTIN MATE:</speaker>

               <p>Hvala. Jaz sem zdaj marsičesa še dodatno ../nerazumljivo./..., da pripovedujem
               zgodbe v parlamentu, očitno pa .../nerazumljivo./. kmalu bom še pravljice začel
               verjetno pripovedovati. Ampak, to je sila nenavadno, jaz tu nisem pripovedoval
               nobenih zgodb, govoril sem o dejstvih, ki so bila na določenih krajih in poskušal sem
               jih predstaviti dodatno čim bolj natančno in pri tem sem se poslužil tudi sodelavca,
               ki ga imam iz policije, ki me suportira s tistimi podatki, ki jih jaz nimam in z njim
               ne razpolagam dnevno. Moram reči, da še enkrat, Vlada ni preselila ljudi, ni. Ljudje
               so sprejeli predlagan kompromis, ki je bil med pogovorom nekako znan, da bi bil možen
               in gre za začasen kompromis, tudi to je treba povedati, to ni dokončna rešitev ali ne
               vem kakšna rešitev, ki bi jo nekdo opisal in jo pripisal v daljno zgodovino ali pol
               preteklo zgodovino 60-ih ali 70-ih let nazaj in poskušal nekoga z nekom enačiti kot
               se je tudi poskušalo že danes tukaj. Gre za medijacijo med dvema stranema, kjer je
               bil narejen poskus najti kompromis, da se naelektrene razmere, ki so bile na neki
               točki umirijo in da s tem začasnim kompromisom se v miru najde primerna rešitev, ki
               bo za vse sprejemljiva brez prisile, brez prisotnosti večjega števila policistov ali
               česarkoli drugega. <stage type="mag"/>(nadaljevanje) Romska
               družina se je sama odločila za ta kompromis, nihče je ni izsiljeval in silil v ta
               kompromis, še več, sama je spraševala, če lahko pomagamo s kakšnim kompromisnim
               predlogom v situaciji, ki je bila. Vlada ni preselila nikogar in zato ni uporabila
               nobenega predpisa in ni izdala nobene odločbe. Vlada je naredila nekaj drugega, v tem
               kompromisu je ponudila možnosti nastanitve v kapacitetah, ki so v lasti Vlade, to je
               Vlada naredila in nihče nas ni vprašal, kje imamo osnovo za to, da smo dali na
               razpolago te prostore in da smo dali na razpolago sredstva, ki jih imamo za to,
               nobeden ni vprašal, pa bi nas lahko kdo vprašal, zato ker bi potem pač morali tudi to
               pojasniti.</p>
               <p>Vlada je tukaj dala pisni odgovor in tudi ustno pojasnjujemo in kolikor jaz razumem
               procedure se tudi ustna pojasnila štejejo kot delo odgovora Vlade in zelo natančno
               smo odgovorili na vprašanja na katera smo odgovarjali, seveda jedro problema, ki je,
               je pa osnovna trditev. To, da je Vlada nekoga prisilno nekam silila na eni strani in
               na drugi strani, da Vlada ni nikogar selila, Vlada ni nikogar selila nikamor, to trdi
               Vlada in to trdim tudi jaz. Sem pa bil v to zadevo vpleten v tem, da sem pomagal kot
               minister seveda tudi poiskati neko kompromisno rešitev, s katero so s strani, ki so
               bile v tistem trenutku tam vpletene strinjale.</p>
               <p>Še enkrat bom ponovil to, kar sem že trikrat povedal pa bom še 10 krat, če bo treba
               in se bom tolikokrat tudi javil k besedi, naslednji dan ni bilo tam nobenih
               policijskih sil, posebnih policijskih enot, nobene mase ljudi, ko se je romska
               družina sama preselila na drugo lokacijo, ki jim je bila ponujena in ki so jo
               prejšnji več sprejeli, nihče jih ni drugi dan silil, lahko bi ostali tam. Kaj bi se,
               potem zgodilo? Zgodilo se bi, ne vem kaj, lahko bi še enkrat ljudje tam prišli, lahko
               bi še enkrat s policijskimi silami bili tam in varovali bi življenje vseh ljudi, vseh
               državljanov, ki živijo na tem območju ter jim zagotavljali potrebno varnost tako
               dolgo, dokler se ne bi našla primerna rešitev tudi če bi ostali na tej lokaciji ne bi
               bilo druge možnosti. Vlada ne bi nasilno selila romske družine iz tega okolja in tega
               ni naredila in to je bistvo, kar trdim jaz in zato ne morem sprejeti dejstva, da mi
               kdorkoli reče, da pripovedujem zgodbice, ker imam male otroke sem navajen zgodbice za
               zvečer pripovedovati za spati. Tukaj niso zgodbice, to so dejstva, o katerih govorim
               in prosim, da če že med seboj včasih uporabljate neke tone, ki so meni zelo nenavadni
               in tuji in bi prosil, da če jaz korektno povem nekaj, da se potem tudi korektno do
               mene seveda potem uporabljajo besede. Hvala.</p>
            </sp>
            <sp xml:id="SDT4-KZPTZČPIEM-Nujna-004-2006-11-10.sp145">

               <speaker>PREDSEDNICA MAG. MAJDA POTRATA:</speaker>

               <p>Hvala. Sedaj imam dva prijavi še k razpravi. Najprej gospoda Školča, potem dr.
               Gantarja. Izvolite.</p>
            </sp>
            <sp xml:id="SDT4-KZPTZČPIEM-Nujna-004-2006-11-10.sp146">

               <speaker>JOŽEF ŠKOLČ:</speaker>

               <p>Jaz o tem zadnjem izvajanju pač ne bom več govoril, ker preprosto, če bomo še dve uri
               tukaj bo izgledalo, da pravzaprav niti te družine ni bilo, niti, da ne vemo, kako je
               šla v Postojno, vse tako kaže, da živimo v bom rekel različnih svetovih.</p>
               <p>Javil sem se k besedi, zaradi tega, ker mi je pa vsaj nekaj uspelo, da je gospod
               Černač ugotovil, da če hoče biti predstavnik Vlade, da je potrebno vedeti kaj več kot
               brati v časopisu in da je odnehal od tega, da bi zagovarjal stvari, ki jih škoda ne
               zna zagovarjati. Diskusija bi bila seveda zanimiva.</p>
            </sp>
            <sp xml:id="SDT4-KZPTZČPIEM-Nujna-004-2006-11-10.sp147">

               <speaker>PREDSEDNICA MAG. MAJDA POTRATA:</speaker>

               <p>Hvala lepa. Sedaj ima besedo dr. Gantar. Izvolite.</p>
            </sp>
            <sp xml:id="SDT4-KZPTZČPIEM-Nujna-004-2006-11-10.sp148">

               <speaker>DR. PAVEL GANTAR:</speaker>

               <p>Gre za vprašanje trme in tudi diskusija ni več potrebna in smiselna, ampak spoštovani
               gospod minister, lahko, da poskušate prepričati našo opozicijo, ampak kako boste
               prepričali ljudi, ki so gledali televizijo, spremljali, brali časopise, poslušali
               izjave teh ljudi, poslušali vaše in drugi izjave v tem času, kako boste lahko
               prepričali, da je ta preselitev bila preselitev iz svobodne izbire
               ../Nerazumljivo./.. prisilo, kar bi se zgodilo, če se ne bi izselilo z njihovo
               varnostjo seveda naslednji dan ni bilo nobenega tam, saj so krajani dobili obvestilo,
               da se bodo izselili. Če se ne bi bi se zgodba nadaljevala, ampak o tem je nesmisla
               več govoriti. Nima smisla govoriti, ljudje so si ustvarili svoje mnenje in jaz bi
               priporočil, če že ne verjamete nam, če že nas legitimno okoli prenesti, je slabo, bi
               rekel, prepričevati ljudi, da niso videli tistega, kar so videli, to pa res.</p>
            </sp>
            <sp xml:id="SDT4-KZPTZČPIEM-Nujna-004-2006-11-10.sp149">

               <speaker>PREDSEDNICA MAG. MAJDA POTRATA:</speaker>

               <p>Hvala lepa. Jaz bi sedaj vendarle vprašala spoštovane članice in člane komisije, ali
               menijo, da bo, ali je njihova pripravljenost še naprej razpravljati taka, da bi
               trajala še precej časa, potem bi jaz vendarle predlagal odmor, da si malo noge
               pretegnemo in se vrnemo. Če pa menite, da lahko razpravljamo oziroma odločamo o
               predlaganih sklepih, potem bi predlagala, da nadaljujemo in se odločimo o predlaganih
               sklepih. Izvolite, dr. Gantar.</p>
            </sp>
            <sp xml:id="SDT4-KZPTZČPIEM-Nujna-004-2006-11-10.sp150">

               <speaker>DR. PAVEL GANTAR:</speaker>

               <p>Gospod predsednica, če se drugi strinjajo sicer sem jaz z večino, jaz bi vseeno
               predlagal proceduralni sklep, če druge tudi, da bi mogoče danes prekinili razpravo,
               da se glave malo razbristijo, tukaj so trije tipi sklepov in jih je več celo in da bi
               mogoče razpravo o sklepih nadaljevali prihodnji teden in bi jo zaključili.</p>
            </sp>
            <sp xml:id="SDT4-KZPTZČPIEM-Nujna-004-2006-11-10.sp151">

               <speaker>PREDSEDNICA MAG. MAJDA POTRATA:</speaker>

               <p>Če povzamem vaš predlog: "Izključno samo razpravo o sklepih." V taki sestavi kot je
               sklicana ne na novo sklicana seja samo nadaljevanje s tem, da je pri točki dnevnega
               reda posebej navedeno, da teče razprava samo o sklepih, da se nam ne bi zgodba 6
               urnega razpravljanja znova zavrtela, zaradi tega to sprašujem, če se dovolj dobro
               razumemo, kaj bomo naredili. <stage type="mag"/> (nadaljevanje)
               Torej, dajem na glasovanje ta postopkovni predlog, da sejo na tej točki prekinemo in
               jo nadaljujemo v prihodnjem tednu, ko bo prost termin in prostor, ker vas opozarjam,
               da imamo prihodnji teden tudi izredno proračunsko sejo v četrtek in petek, tako da
               tista dva dneva odpadeta, ampak, da gospa sekretarka poišče prost termin in opravimo
               potem še razpravo in glasovanje o predlaganih sklepih, o teh, ki so, ne o novih več.
               Hvala lepa. Dajem ta predlog na glasovanje.</p>
               <p>Kdo ga podpira? (3 člani.) Kdo je proti? (4 člani.)</p>
               <p>predlog ni sprejet. Torej, bomo nadaljevali. 4. ste proti, 3. smo pa bili za
               prekinitev, to pomeni, da gremo naprej.</p>
               <p>Torej, kdo želi besedo? Izvolite gospod Zamernik.</p>
            </sp>
            <sp xml:id="SDT4-KZPTZČPIEM-Nujna-004-2006-11-10.sp152">

               <speaker>MIRKO ZAMERNIK:</speaker>

               <p>Gospa predsednica, jaz se s poslancem Pavlom Gantarjem, in tako smo se posvetovali
               tudi s poslanskimi kolegi, strinjam. Tako je to kar je predlagal v svojem sklepu bilo
               danes več kot enkrat izrečeno. Da pa se ne bi istovrstni sklepi ponavljali bi pa k
               prvemu sklepu, ki smo ga predlagali dopisali še to, da se ne more to smatrati kot
               vzorec reševanja romske problematike v Sloveniji. Ni protislovje in tak predlog
               prvega sklepa predlagam.</p>
            </sp>
            <sp xml:id="SDT4-KZPTZČPIEM-Nujna-004-2006-11-10.sp153">

               <speaker>PREDSEDNICA MAG. MAJDA POTRATA:</speaker>

               <p>Hvala za ta predlog. Samo, gospod Zamernik, če vaš predlog upoštevam imam samo eno
               težavo, če je to treba dopisati v predlogu sklepa, ki ste ga predlagali v poslanski
               skupini Slovenske demokratske stranke in Nove Slovenije, utegne nastati kolizija
               zaradi tega vsebinsko nasprotje. Namreč, tu je napisano, do tod ne bi imela težav, da
               je Vlada Republike Slovenije opravila znatne napore, ampak potem je nadaljevanju za
               ustrezno rešitev problema. Težko rečete, da je to v vsebinski povezavi s tem
               predlogom, ki pravi in je ugotovila, da to ne more biti vzorec za reševanje problemov
               Romov v Sloveniji. To je samo moja opredelitev do stvari, ampak vprašati pa moram za
               mnenje predlagatelja sklepa kako on razume. Jaz sem hotela povedati samo svoje
               stališče do te predlagane združitve dveh sklepov, ker potem bi imeli enako možnost,
               če dovolite, temu prvemu sklepu, ki ga je predlagala Liberalna demokracija, Komisija
               za peticije ter za človekove pravice in enake možnosti se je seznanila s primerom
               preselitve romske družine iz Ambrusa v nastanitveni center v Postojni in to je do
               vejice predloga sklepa dr. Gantarja enako in tu nimam jaz osebno nobene težave
               nadaljevati, to pa je zdaj še vedno vprašanje kako na takšno dopolnitev gledajo
               predlagatelji, razumem pa, da predlagatelji iz obeh koalicijskih strank z
               dopolnitvijo ne bi imeli problemov, imam pa probleme tam sama, ker jih vidim
               vsebinsko nekompatibilnost, da tako rečem. Izvolite gospa Irgl.</p>
            </sp>
            <sp xml:id="SDT4-KZPTZČPIEM-Nujna-004-2006-11-10.sp154">

               <speaker>EVA IRGL:</speaker>

               <p>Samo mogoče en popravek zdaj k temu prvemu sklepu, ki smo ga mi že dali, in sicer
               zdaj bom kar prebrala, da se ne bomo mučili pretirano. Komisija za peticije ter
               človekove pravice in enake možnosti se je seznanila s primerom začasne preselitve
               romske družine iz Ambrusa v nastanitveni center v Postojni in ocenjuje, da je Vlada
               Republike Slovenije opravila znatne napore za ustrezno rešitev problema in dodamo
               hkrati pa komisija ugotavlja, da to ne more biti vzorec reševanja problemov Romov v
               Sloveniji. To je to.</p>
            </sp>
            <sp xml:id="SDT4-KZPTZČPIEM-Nujna-004-2006-11-10.sp155">

               <speaker>PREDSEDNICA MAG. MAJDA POTRATA:</speaker>

               <p>Saj sem tako tudi povedala. Ampak, tisto kar znova utemeljujem je tako kot razumem
               je iz razprave bilo vendarle videti, da se je to zgodilo, vprašanje je pa še vedno v
               tistem ali je rešitev ustrezna, v nadaljevanju pa trdimo, da v naprej takšne rešitve
               več ne more biti. Izvolite dr. Gantar.</p>
            </sp>
            <sp xml:id="SDT4-KZPTZČPIEM-Nujna-004-2006-11-10.sp156">

               <speaker>DR. PAVEL GANTAR:</speaker>

               <p>Jaz bi rekel, ne vem, mogoče res smo zdaj šest ur tu, pa ni več potrebne
               bistvenosti. Meni se zdi sklep kot so ga zdaj dali celo na nek način hujši v tem
               smislu, ker sem se jaz izognil temu, kolega Školč me je in me bo še kritiziral, sem
               se izognil temu, da bi posebej kvalificiral zdaj vlado, sem to dosti opravil danes in
               tudi drugi in sem se izognil temu sklepu v nekih ../nerazumljivo./.. kvalifikacijam,
               zelo suhoparna ugotovitev, ne more biti vzorec reševanja problemov Romov v Sloveniji.
               Tu imate pa zdaj pripravlja znatne napore, ki pa ne morejo biti vzorec za reševanje,
               ki bodo konflikti in je hujši sklep od tistega, ki sem ga jaz predlagal, moj je bolj
               v narekovaju v korist Vlade, če smem tako reči, in bolj točen je in tako sem jaz po
               šestih urah postal zagovornik Vlade, oni pa kritiki Vlade. Pa tudi sicer mislim, da
               ostalih sklepov nima smisla sprejemati, pozivati Vlado, da izpolnjuje nekaj kar mora
               tako ali tako delati in kar je rekla, da tudi nekako dela. Tretji sklep pri
               predlagateljih je pa le točen, je pa impiričen, ne točen. Hvala.</p>
            </sp>
            <sp xml:id="SDT4-KZPTZČPIEM-Nujna-004-2006-11-10.sp157">

               <speaker>PREDSEDNICA MAG. MAJDA POTRATA:</speaker>

               <p>Hvala lepa. Gospa Uhan, izvolite.</p>
            </sp>
            <sp xml:id="SDT4-KZPTZČPIEM-Nujna-004-2006-11-10.sp158">

               <speaker>MARJETKA UHAN:</speaker>

               <p>Za nas v Novi Sloveniji to ni nič sporno. Dejstvo je, da smo se seznanili s to
               problematiko. <stage type="mag"/>(Nadaljevanje) Dejstvo je, da
               smo se seznanili s to problematiko. Dejstvo je, da se je Vlada maksimalno potrudila v
               dani situaciji in danih razmerah. Kot smo pa sami ugotovili in tudi kot sem jaz že na
               začetku pri prvem izvajanju povedala, da tudi sami pričakujemo, da se na tak način ne
               bo reševalo v prihodnosti, ker si ne znam predstavljati, da bi zdaj pa kar po celi
               Dolenjski to preseljevali, kjer so Romi. Mislimo, da je tudi ta sklep ustrezen, in
               mislim, da bodo vsi ti ukrepi, ki jih tudi novi zakon predvideva, in dosledno
               izvajanje dosedanje zakonodaje, da ne bodo več pripeljali do tako kriznih situacij,
               kot je bila v Ambrusu. Zato bomo ta predlagani sklep podprli.</p>
            </sp>
            <sp xml:id="SDT4-KZPTZČPIEM-Nujna-004-2006-11-10.sp159">

               <speaker>PREDSEDNICA MAG. MAJDA POTRATA:</speaker>

               <p>Hvala lepa. Gospod Školč, izvolite.</p>
            </sp>
            <sp xml:id="SDT4-KZPTZČPIEM-Nujna-004-2006-11-10.sp160">

               <speaker>JOŽEF ŠKOLČ:</speaker>

               <p>Hvala lepa. Jaz bom z veseljem podprl tako dopolnjen prvi sklep, kot je predlagal
               kolega Zamernik. Mislim, da zelo natančno odraža tisto, kar se je tudi dogajalo v
               toku celotnega današnjega popoldneva, in odraža tudi ta razcep, ki ga imamo vsi, ki o
               tem razmišljamo, v tem trenutku.</p>
            </sp>
            <sp xml:id="SDT4-KZPTZČPIEM-Nujna-004-2006-11-10.sp161">

               <speaker>PREDSEDNICA MAG. MAJDA POTRATA:</speaker>

               <p>Hvala. Gospod Gantar, izvolite.</p>
            </sp>
            <sp xml:id="SDT4-KZPTZČPIEM-Nujna-004-2006-11-10.sp162">

               <speaker>DR. PAVEL GANTAR:</speaker>

               <p>Ja, ker se res oblikuje neka "by partisan coalition", kot bi rekli v Ameriki,
               koalicija med opozicijo in pozicijo, umikam svoj predlog sklepa.</p>
            </sp>
            <sp xml:id="SDT4-KZPTZČPIEM-Nujna-004-2006-11-10.sp163">

               <speaker>PREDSEDNICA MAG. MAJDA POTRATA:</speaker>

               <p>Hvala. No, zdaj bom pa rekla takole, pred nami so štirje sklepi LDS, trije sklepi
               koalicije, in po takem zaporedju, kot so bili vloženi, po takem zaporedju bomo o njih
               tudi glasovali.</p>
               <p>Torej, zaključujem razpravo o tej točki dnevnega reda in prehajamo na glasovanje o
               predlaganih sklepih. Predlagam, da glasujemo o vsakem sklepu posebej. Tako dajem na
               glasovanje najprej prvi sklep: Komisija za peticije ter za človekove pravice in enake
               možnosti se je seznanila s primerom preselitve romske družine iz Ambrusa v
               nastanitveni center v Postojni.</p>
               <p>Kdo podpira ta sklep? (Nihče.) Kdo je proti temu sklepu? (2 člana.)</p>
               <p>Ugotavljam, da ugotovitveni sklep oziroma prvi sklep ni sprejet.</p>
               <p>Drugi sklep: Komisija za peticije ter za človekove pravice in enake možnosti bo v
               okviru svojih pristojnosti še naprej spremljala dogajanje na navedenem področju.</p>
               <p>Kdo podpira ta sklep? (5 članov.) Je kdo proti? (Nihče.)</p>
               <p>S petimi glasovi za je sklep sprejet.</p>
               <p>Tretjič: Komisija za peticije ter za človekove pravice in enake možnosti poziva
               Vlado Republike Slovenije in pristojna ministrstva, da začnejo z uresničevanjem že
               sprejetih sklepov Vlade Republike Slovenije z dne 7.10.2004... /Oglašanje iz ozadja./
               Prosim.</p>
            </sp>
            <sp xml:id="SDT4-KZPTZČPIEM-Nujna-004-2006-11-10.sp164">

               <speaker>DR. PAVEL GANTAR:</speaker>

               <p>Proceduralno. Ta sklep umikam /?!-izgovarja nerazumljivo!/, ker mislim, da je sklep
               koalicije enak in mogoče celo bolj natančen, zato predlagam, da potem glasujemo o
               drugem sklepu koalicije.</p>
            </sp>
            <sp xml:id="SDT4-KZPTZČPIEM-Nujna-004-2006-11-10.sp165">

               <speaker>PREDSEDNICA MAG. MAJDA POTRATA:</speaker>

               <p>Bomo tako o vseh koalicijskih tudi glasovali, o tem pa ne bomo, ker ste ga ravnokar
               umaknili. Hvala.</p>
               <p>Četrti sklep - dam tega na glasovanje, četrtega, predlagatelji? Komisija za peticije
               ter za človekove pravice in enake možnosti poziva Vlado Republike Slovenije, da
               pripravi poročilo o nadaljnjih aktivnostih in ukrepih v zvezi z romsko problematiko
               in z njim seznani Komisijo za peticije ter za človekove pravice in enake možnosti v
               roku enega meseca.</p>
               <p>Kdo podpira ta sklep? (3 člani.) Je kdo proti? (3 člani.)</p>
               <p>Sklep ni sprejet.</p>
               <p>Gremo na tri sklepe, ki sta jih predlagali koalicijski stranki, Slovenska
               demokratska stranka in Nova Slovenija. Prvi sklep: Komisija za peticije ter za
               človekove pravice in enake možnosti se je seznanila s primerom začasne preselitve
               romske družine iz Ambrusa v nastanitveni center v Postojni in ocenjuje, da je Vlada
               Republike Slovenije opravila znatne napore za ustrezno rešitev problema. /Oglašanje
               iz ozadja./ Prosim? Jaz nimam več osnove ob umaknjenem predlogu dr. Gantarja...</p>
            </sp>
            <sp xml:id="SDT4-KZPTZČPIEM-Nujna-004-2006-11-10.sp166">

               <speaker>JOŽEF ŠKOLČ:</speaker>

               <p>Poglejte, predsednica, mi smo umaknili posamično glasovanje zaradi tega, ker smo
               razumeli to kot dodatek, zato ni bilo prvega glasovanja.</p>
            </sp>
            <sp xml:id="SDT4-KZPTZČPIEM-Nujna-004-2006-11-10.sp167">

               <speaker>DR. PAVEL GANTAR:</speaker>

               <p>Proceduralno! Proceduralno.</p>
            </sp>
            <sp xml:id="SDT4-KZPTZČPIEM-Nujna-004-2006-11-10.sp168">

               <speaker>PREDSEDNICA MAG. MAJDA POTRATA:</speaker>

               <p>Ja, prosim, izvolite.</p>
            </sp>
            <sp xml:id="SDT4-KZPTZČPIEM-Nujna-004-2006-11-10.sp169">

               <speaker>DR. PAVEL GANTAR:</speaker>

               <p>Proceduralno. Jaz sem svoj predlog umaknil zato, ker sem štel, da je koalicija
               vložila svoj prvi sklep, dopolnjen, da to ni vzorec reševanja problema. Jaz nisem
               slišal eksplicitno, da so oni kjerkoli ali kadarkoli umaknili ta predlog; ga pa
               lahko, če mislijo tako. Vendar če ga bodo umaknili, bom jaz ponovno vložil svoj
               predlog in zahteval, da se o njem glasuje.</p>
            </sp>
            <sp xml:id="SDT4-KZPTZČPIEM-Nujna-004-2006-11-10.sp170">

               <speaker>PREDSEDNICA MAG. MAJDA POTRATA:</speaker>

               <p>No, prosila bi gospoda Zamernika, ki je poprej predlagal dopolnitev prvega sklepa, da
               mi pomaga najti formulacijo, ki bo po njegovem odražala njegovo namero. Gre namreč za
               to, da je bilo vmes več predlogov. Gre pa za - dovolite, gospa Irgl, ne se razburjati
               - jezikovni problemi so. Ker mi smo imeli tu dva predloga. Eden je bil, da se
               nadaljuje, da je tako zapisano, kot je zapisano, pa so eni predlagali "vendar pa
               ugotavlja, da to ne more biti vzorec za reševanje problematike Romov v Sloveniji",
               ali pa drugi predlog, "hkrati pa ugotavlja, da to ne more biti vzorec za reševanje
               problemov Romov v Sloveniji". In zdaj sprašujem, katero od predlaganih različic naj
               dam na glasovanje.</p>
            </sp>
            <sp xml:id="SDT4-KZPTZČPIEM-Nujna-004-2006-11-10.sp171">

               <speaker>EVA IRGL:</speaker>

               <p>To tretjo, mojo, našo, "hkrati pa komisija ugotavlja, da to ne more biti vzorec
               reševanja problemov Romov v Sloveniji".</p>
            </sp>
            <sp xml:id="SDT4-KZPTZČPIEM-Nujna-004-2006-11-10.sp172">

               <speaker>PREDSEDNICA MAG. MAJDA POTRATA:</speaker>

               <p>"Vzorec za reševanje problemov", kajne? Ja, hvala.</p>
               <p>Torej zdaj, ko vemo, o čem bomo glasovali, sprašujem, kdo podpira tako dopolnjen
               oziroma tako oblikovan predlog sklepa? (4 člani.) Kdo takemu predlogu sklepa
               nasprotuje? (1 član.)</p>
               <p>Predlog sklepa je sprejet.</p>
               <p>Drugi sklep: Komisija za peticije ter za človekove pravice in enake možnosti
               predlaga Vladi Republike Slovenije ter pristojnim ministrstvom in državnim organom,
               da skladno s poročilom o položaju Romov v Republiki Sloveniji iz leta 2004 in
               sprejetimi sklepi, temelječimi na omenjenem poročilu, sklepi Vlade Republike
               Slovenije z dne 7.10.2004, nadaljuje z urejanjem romske tematike v Republiki
               Sloveniji.</p>
               <p>Jaz bi en redakcijski popravek predlagala, "nadaljuje urejanje romske tematike v
               Republiki Sloveniji," če dovolite. Ni vsebinski poseg, ne? (Ne, ni.)</p>
               <p>Dajem predlog sklepa na glasovanje.</p>
               <p>Kdo ga podpira? <stage type="mag"/>(Nadaljevanje) (5 članov.)
               Je kdo proti? (Nihče.)</p>
               <p>Ugotavljam, da je sklep sprejet.</p>
               <p>Tretji sklep: Komisija za peticije ter za človekove pravice in enake možnosti
               ugotavlja, da so se v obdobju od leta 2004 do 2006 intenzivirale aktivnosti in ukrepi
               za izboljšanje položaja romske skupnosti in njene večje vključenosti v družbo.</p>
               <p>Rada bi obrazložila svoj glas v zvezi s tem, dr. Gantar tudi. Jaz tega sklepa ne
               morem podpreti zaradi tega, ker ne vidim nobene stvarne analize zadaj, po kateri bi
               lahko ugotovila, da velja to za vsa področja. Jaz lahko sprejmem pojasnila ministra
               za notranje zadeve Dragutina Mateja in tudi zagotavljanje varuha človekovih pravic,
               da kar zadeva policijo, so bili napravljeni znatni napori in policija opravlja svoje
               delo v ne samo nezmanjšani, ampak tudi v intenzivirani obliki. Za druga področja pa
               žal nimam enake sodbe, zlasti zaradi tega ne, ker sem v preteklosti bila vpeta tudi v
               spremljanje problematike v zvezi z dogodki v Osnovni šoli Grm in zelo različnimi -
               Bršljin, oprostite! No, premalo kisika v možganih. In bi rada slišala kakšne stvarne
               podatke, zato da bi nanje lahko oprla tudi to, da so se intenzivirale aktivnosti in
               ukrepi za izboljšanje položaja romske skupnosti. Mislim tudi na področje urejanja
               okolja in prostora. Kar zadeva lokalno samoupravo, moram reči, da se stvari po moje
               niso spremenile. Po Zakonu o lokalni samoupravi bi morali v 20 občinah imeti romskega
               svetnika, v eni od teh ga še vedno nimamo. In to so razlogi, zaradi katerih ne bom
               podprla tega predloga sklepa. /Oglašanje iz ozadja./ Ja, prosim. Obrazložitev glasu
               je...</p>
            </sp>
            <sp xml:id="SDT4-KZPTZČPIEM-Nujna-004-2006-11-10.sp173">

               <speaker>MATJAŽ HANŽEK:</speaker>

               <p>Aja. Samo, da ne bo napaka. Leta 2003 se je na policiji začelo to, ne šele 2004. Samo
               to bi rad.</p>
            </sp>
            <sp xml:id="SDT4-KZPTZČPIEM-Nujna-004-2006-11-10.sp174">

               <speaker>PREDSEDNICA MAG. MAJDA POTRATA:</speaker>

               <p>Gospod Hanžek, jaz vam formalno besede nisem dala. Popravek ste lahko izrekli, ker
               smo zdaj po Poslovniku v fazi obrazložitve glasu in ni več razprave. Izvolite, dr.
               Gantar, obrazložitev glasu.</p>
            </sp>
            <sp xml:id="SDT4-KZPTZČPIEM-Nujna-004-2006-11-10.sp175">

               <speaker>DR. PAVEL GANTAR:</speaker>

               <p>Za ta sklep ne bom mogel glasovati, zato ker pač nimam zadosti podlage, da bi lahko
               res trdil, da so se aktivnosti, kot tu piše, intenzivirale. Jaz imam poročilo,
               razmeroma podrobno, Urada do leta 2004, ki so ga pripravili, kjer se je videlo, kaj
               vse se je delalo. Nimam nekega empiričnega, kvantitativnega poročila od 2004 oziroma
               2005, 2006, zato ne morem oziroma ne bi izrekel vnaprejšnjih sodb. Mislim, da se
               povsem opustile gotovo niso, da pa bi se ravno intenzivirale, pa dejansko empirično,
               faktografsko tega ne moremo ugotoviti in vedeti. In je po mojem mnenju smiselno, da
               se o tem sklepu niti ne glasuje oziroma da se ga celo umakne, če bodo to hoteli. Če
               pa bo glasovanje, bom pa sam glasoval proti temu sklepu, seveda. Hvala lepa.</p>
            </sp>
            <sp xml:id="SDT4-KZPTZČPIEM-Nujna-004-2006-11-10.sp176">

               <speaker>PREDSEDNICA MAG. MAJDA POTRATA:</speaker>

               <p>Hvala lepa. Izvolite, obrazložitev glasu, gospod Zamernik.</p>
            </sp>
            <sp xml:id="SDT4-KZPTZČPIEM-Nujna-004-2006-11-10.sp177">

               <speaker>MIRKO ZAMERNIK:</speaker>

               <p>Ne bi rad zdaj še daljšal zadeve, ki je itak bila zelo dolga, ampak očitno je, da je
               tu treba kakšno stvar večkrat povedati. Mislim, da je ni stvari, ki ne bi bila tu
               danes že večkrat povedana. In zdaj bom še enkrat povedal, zakaj pa jaz bom podprl tak
               sklep, ki je popolnoma empirično in s številkami dokazljiv. Govori se samo o
               intenziviranju. Jaz ne trdim, da je to zdaj vse končano in vse v najlepšem in
               najboljšem redu. Strinjam se, kolega Gantar, z vami, kar sva se prej v klopi
               pogovarjala, da denar ni vse, ampak to je števno in se da empirično pokazati s
               številkami: leta 2004 130 milijonov za sofinanciranje romske etnične skupine, v letu
               2005 in 2006 pa 560 oziroma 776 milijonov. In če to ni zadosten razlog! Verjamem pa,
               da to še ni dovolj. Ampak zato bom ta predlog sklepa podprl.</p>
            </sp>
            <sp xml:id="SDT4-KZPTZČPIEM-Nujna-004-2006-11-10.sp178">

               <speaker>PREDSEDNICA MAG. MAJDA POTRATA:</speaker>

               <p>Hvala lepa. Glas bo obrazložil gospod Školč. Izvolite.</p>
            </sp>
            <sp xml:id="SDT4-KZPTZČPIEM-Nujna-004-2006-11-10.sp179">

               <speaker>JOŽEF ŠKOLČ:</speaker>

               <p>Hvala lepa. Kolegom iz pozicije bi vrnil uslugo. Najprej nisem nameraval glasovati za
               ta sklep, iz podobnih razlogov, kot smo tu pač slišali. Ampak sedaj sem slišal
               argument, ki naj bi podprl ta sklep. Slišali smo tudi danes neko zgodbo, ki ga
               demantira, in pred kratkim smo imeli tudi drugo zgodbo v Bršljinu, ki ga tudi
               demantira. Ampak se pa strinjam, da je treba mogoče izpostaviti tudi kakšne stvari,
               ki so pozitivne. In predlagam, če je mogoče, gospa predsednica, da bi tu dodali nek
               amandma, in sicer, da bi se to glasilo: "Komisija za peticije ter za človekove
               pravice in enake možnosti ugotavlja, da so se v obdobju od leta 2004 do 2005" namesto
               "intenzivirale aktivnosti in ukrepi za" - "povečala sredstva za izboljšanje položaja
               romske skupnosti in njene večje vključenosti v družbo". To bi ustrezalo
               argumentaciji, ki jo je podal kolega Zamernik, in bi kazalo tudi pohvaliti v tem
               odboru.</p>
            </sp>
            <sp xml:id="SDT4-KZPTZČPIEM-Nujna-004-2006-11-10.sp180">

               <speaker>PREDSEDNICA MAG. MAJDA POTRATA:</speaker>

               <p>Hvala lepa. Gospod Školč, vi ste dober poznavalec Poslovnika in veste, da v fazi
               obrazložitve glasu ne morem več dajati vsebinskih popravkov sklepov. Ste pa
               podrobneje definirali svoj pogled na predlagani sklep. Zdaj samo ne vem, ali boste
               tega v taki obliki, kot sem ga dala na glasovanje, podprli ali ne, ampak to bomo čez
               nekaj trenutkov vedeli.</p>
               <p>Želi še kdo obrazložiti svoj glas? Če ne, sprašujem, kdo predlog tretjega sklepa
               podpira? (4 člani.) Kdo mu nasprotuje? (3 člani.)</p>
               <p>Ugotavljam, da je tretji predlog sklepa sprejet.</p>
               <p>Če se natančno spomnim, smo sprejeli drugi sklep predlagateljev sklica nujne seje in
               vse tri sklepe dveh poslanskih skupin; torej, ti štirje sklepi so sprejeti.</p>
               <p>Vsem se zelo lepo zahvaljujem za sodelovanje in čestitam za dobro kondicijo! S tem
               je 4. nujna seja Komisije za peticije ter za človekove pravice in enake možnosti
               končana. Hvala.</p>
               <p>(Seja je bila končana 10. novembra 2006 ob 18.12 uri.)</p>
            </sp>
         </div>
      </body>
   </text>
</TEI>
