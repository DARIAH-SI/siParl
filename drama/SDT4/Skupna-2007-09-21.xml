<?xml version="1.0" encoding="UTF-8"?><TEI xmlns="http://www.tei-c.org/ns/1.0" xmlns:xi="http://www.w3.org/2001/XInclude" xml:id="SDT4-Skupna-2007-09-21">
   <teiHeader>
      <fileDesc>
         <titleStmt>
            <title>Zapisniki sej delovnih teles Državnega zbora Republike Slovenije</title>
            <title>Odbor za gospodarstvo</title>
            <title>Odbor za zadeve Evropske unije</title>
            <title>Odbor za delo družino socialne zadeve in invalide</title>
            <respStmt>
               <persName>Andrej Pančur</persName>
               <resp xml:lang="sl">Kodiranje TEI</resp>
               <resp xml:lang="en">TEI corpus encoding</resp>
            </respStmt>
         </titleStmt>
         <publicationStmt>
            <publisher>
               <orgName xml:lang="sl">Inštitut za novejšo zgodovino</orgName>
               <orgName xml:lang="en">Institute of Contemporary History</orgName>
               <ref target="http://www.inz.si/">http://www.inz.si/</ref>
               <address>
                  <street>Kongresni trg 1</street>
                  <settlement>Ljubljana</settlement>
                  <postCode>1000</postCode>
                  <country xml:lang="sl">Slovenija</country>
                  <country xml:lang="en">Slovenia</country>
               </address>
               <email>inz@inz.si</email>
            </publisher>
            <distributor>DARIAH-SI</distributor>
            <distributor>CLARIN.SI</distributor>
            <availability status="free">
               <licence>http://creativecommons.org/licenses/by/4.0/</licence>
               <p xml:lang="en">This work is licensed under the <ref target="http://creativecommons.org/licenses/by/4.0/">Creative Commons
                     Attribution 4.0 International License</ref>.</p>
               <p xml:lang="sl">To delo je ponujeno pod <ref target="http://creativecommons.org/licenses/by/4.0/">Creative Commons Priznanje
                     avtorstva 4.0 mednarodna licenca</ref>.</p>
            </availability>
            <date when="2019-01-26+01:00"/>
         </publicationStmt>
         <sourceDesc>
            <bibl type="mag">
               <idno type="custom" subtype="session" corresp="#SDT4-Skupna-2007-09-21.OZG">B7BCE297072FC7BFC125735900251444</idno>
               <idno type="custom" subtype="session" corresp="#SDT4-Skupna-2007-09-21.OZZEU">320E798B01311347C12573560045E049</idno>
               <idno type="custom" subtype="session" corresp="#SDT4-Skupna-2007-09-21.OZDDSZII">C4847268C9F0B629C1257355002E9FC9</idno>
               <idno type="custom" subtype="day" corresp="#SDT4-Skupna-2007-09-21.OZG">46570E3A7A61B9B2C125736200593ECC</idno>
               <idno type="custom" subtype="day" corresp="#SDT4-Skupna-2007-09-21.OZZEU">063A2E4771065DE8C1257362005963EA</idno>
               <idno type="custom" subtype="day" corresp="#SDT4-Skupna-2007-09-21.OZDDSZII">F0965B0495C62AFAC125736200595E9F</idno>
               <idno type="URI" corresp="#SDT4-Skupna-2007-09-21.OZG">https://www.dz-rs.si/wps/portal/Home/deloDZ/seje/evidenca?mandat=IV&amp;type=pmagdt&amp;uid=46570E3A7A61B9B2C125736200593ECC</idno>
               <idno type="URI" corresp="#SDT4-Skupna-2007-09-21.OZZEU">https://www.dz-rs.si/wps/portal/Home/deloDZ/seje/evidenca?mandat=IV&amp;type=magdt&amp;uid=063A2E4771065DE8C1257362005963EA</idno>
               <idno type="URI" corresp="#SDT4-Skupna-2007-09-21.OZDDSZII">https://www.dz-rs.si/wps/portal/Home/deloDZ/seje/evidenca?mandat=IV&amp;type=pmagdt&amp;uid=F0965B0495C62AFAC125736200595E9F</idno>
            </bibl>
         </sourceDesc>
      </fileDesc>
      <profileDesc>
         <settingDesc>
            <setting who="#SDT4-Skupna-2007-09-21.OZG" n="018">
               <name>Nujna</name>
               <date when="2007-09-21"/>
            </setting>
            <setting who="#SDT4-Skupna-2007-09-21.OZZEU" n="105">
               <name>Redna</name>
               <date when="2007-09-21"/>
            </setting>
            <setting who="#SDT4-Skupna-2007-09-21.OZDDSZII" n="015">
               <name>Nujna</name>
               <date when="2007-09-21"/>
            </setting>
         </settingDesc>
         <particDesc>
            <listOrg>
               <org xml:id="SDT4-Skupna-2007-09-21.DZ">
                  <orgName xml:lang="sl">Državni zbor Republike Slovenije</orgName>
                  <listEvent>
                     <head>Mandat</head>
                     <event n="4" notBefore="2004-10-22" notAfter="2008-10-15">
                        <label>4. mandat (2004-2008)</label>
                     </event>
                  </listEvent>
                  <listOrg>
                     <head>Delovno telo Državnega zbora Republike Slovenije</head>
                     <org xml:id="SDT4-Skupna-2007-09-21.OZG">
                        <orgName key="OZG">Odbor za gospodarstvo</orgName>
                     </org>
                     <org xml:id="SDT4-Skupna-2007-09-21.OZZEU">
                        <orgName key="OZZEU">Odbor za zadeve Evropske unije</orgName>
                     </org>
                     <org xml:id="SDT4-Skupna-2007-09-21.OZDDSZII">
                        <orgName key="OZDDSZII">Odbor za delo družino socialne zadeve in
                           invalide</orgName>
                     </org>
                  </listOrg>
               </org>
            </listOrg>
         </particDesc>
      </profileDesc>
   </teiHeader>
   <text>
      <body>
         <div>


            <stage type="title">ODBOR DRŽAVNEGA ZBORA REPUBLIKE SLOVENIJE ZA GOSPODARSTVO</stage>
            <stage type="session">18. nujna seja</stage>
            <stage type="title">ODBOR DRŽAVNEGA ZBORA REPUBLIKE SLOVENIJE ZA ZADEVE EVROPSKE
               UNIJE</stage>
            <stage type="session">105. seja</stage>
            <stage type="title">ODBOR DRŽAVNEGA ZBORA REPUBLIKE SLOVENIJE ZA DELO, DRUŽINO, SOCIALNE
               ZADEVE IN INVALIDE</stage>
            <stage type="session">15. nujna seja</stage>
            <stage type="date">(21. september 2007)</stage>
            <stage type="chairman">Skupno sejo so vodili Vili Rezman, podpredsednik Odbora za
               gospodarstvo, Anton Kokalj, predsednik Odbora za zadeve Evropske unije, in Stanislav
               Brenčič, predsednik Odbora za delo, družino, socialne zadeve in invalide.</stage>
            <stage type="time">Seja se je pričela ob 9.04.</stage>


            <sp who="SDT4:KokaljAnton">

               <speaker>PREDSEDNIK ANTON KOKALJ:</speaker>

               <p>Spoštovane kolegice in kolegi ter vsi vabljeni! Preden pričnemo današnjo sejo, vas
                  vabim, da z minuto molka počastimo žrtve ujme in izrazimo solidarnost s
                  prizadetimi družinami in vsemi, ki trpijo zaradi posledic neurja.</p>
               <p>Drage kolegice in kolegi! Pričenjam 105. sejo Odbora Državnega zbora za zadeve
                  Evropske unije.</p>
               <p>Obveščam vas, da je zadržan član Franc <stage>(Feri)</stage> Horvat, na seji pa kot nadomestna
                  člana sodelujeta namesto Jakoba Presečnika Marjan Drofenik in namesto Ivana Grilla
                  Alenka Jeraj.</p>
               <p>Sedaj pa dajem besedo podpredsedniku Odbora za gospodarstvo, gospodu Rezmanu.</p>
            </sp>
            <sp who="SDT4:RezmanVili">

               <speaker>PODPREDSEDNIK VILI REZMAN:</speaker>

               <p>Tudi v mojem imenu lep pozdrav! Oznanjam, da so odsotni gospod Feri Horvat, gospod
                  Tone Rop in gospod Ciril Testen in da gospoda Danijela Krivca nadomešča gospod
                  Rudi Veršnik.</p>
               <p>Naša seja je 18. nujna seja, z edino točko dnevnega reda, ki je nam vsem
                  skupna.</p>
               <p>Sklepčni smo.</p>
            </sp>
            <sp who="SDT4:BrenčičStanislav">

               <speaker>PREDSEDNIK STANISLAV BRENČIČ:</speaker>

               <p>Spoštovane kolegice in kolegi, člani Odbora za delo, družino, socialne zadeve in
                  invalide, lepo vas pozdravljam! Pričenjam 15. nujno sejo.</p>
               <p>Obveščam vas, da se je za današnjo sejo opravičil mag. Anton Rop. Namesto našega
                  stalnega člana Marijana Pojbiča bo pri delu danes navzoč Robert Hrovat.
                  Dobrodošli!</p>
               <p>Sklepčni smo. Kar se našega odbora tiče, lahko nadaljujemo.</p>
               <p>Obveščam vse tu prisotne, da smo se vsi trije predsedniki odborov na podlagi
                  dosedanje prakse zaradi racionalne obravnave na podlagi 43. člena odločili, da
                  bomo imeli skupno sejo vseh treh odborov. Zato mi naj bo dovoljeno, da bom malo
                  moderiral današnjo sejo.</p>
               <p>Najprej želim lepo pozdraviti vse tu prisotne, tako vabljene kot ostale goste in
                  enako tudi predstavnike javnih medijev!</p>
               <p>Še eno obvestilo: namesto našega stalnega člana Ljuba Germiča bo današnjo sejo
                  spremljal in na njej sodeloval dr. Mitja Slavinec.</p>
               <p>Uvodoma vas želim tudi obvestiti, da smo precej na tesnem s časom, tako da bi
                  današnjo skupno sejo morali skleniti približno ob 11.00, zaradi različnih
                  obveznosti, ki jih imajo nekateri gostje, poleg tega pa se nadaljuje po naši seji
                  v Državnem zboru še kar nekaj delovnih teles.</p>
               <p>Prehajamo na določitev dnevnega reda.</p>
               <p>S sklicem ste prejeli dnevni red, ki ima eno samo delovno točko. V skladu s
                  poslovniškim rokom nismo prejeli predlogov za spremembo dnevnega reda, zato bomo
                  opravili današnjo skupno sejo tako, kot sledi iz sklica.</p>
               <p>Prehajamo na <title>1. TOČKO DNEVNEGA REDA.</title>
               </p>
               <p>Pri delu imamo na razpolago sledeče gradivo:</p>
               <p>
                  <title>POROČILO O URESNIČEVANJU PROGRAMA REFORM ZA IZVAJANJE LIZBONSKE STRATEGIJE
                     V SLOVENIJI V LETU 2007 (osnutek za javno razpravo).</title>
                   Na sejo smo povabili Kabinet predsednika Vlade
                  Republike Slovenije, Ministrstvo za zunanje zadeve, Službo Vlade za evropske
                  zadeve, Državni svet Republike Slovenije, poslanke in poslance iz Republike
                  Slovenije v Evropskem parlamentu, dr. Žiga Turka, ministra brez listnice iz Službe
                  Vlade za razvoj, mag. Andreja Vizjaka, ministra za gospodarstvo, gospo Marjetko
                  Cotman, ministrico za delo, dr. Andreja Bajuka, ministra za finance, gospoda
                  Janeza Lenarčiča, državnega sekretarja za evropske zadeve, Urad Republike
                  Slovenije za makroekonomske analize in razvoj, Socialno zbornico Slovenije,
                  Gospodarsko zbornico Slovenije, Obrtno zbornico Slovenije in Združenje
                  delodajalcev Slovenije, sindikalne organizacije, in sicer Zvezo svobodnih
                  sindikatov, Neodvisnost, Konfederacijo novih sindikatov Slovenije, Konfederacijo
                  sindikatov 90, Konfederacijo sindikatov Pergam in Sindikat zdravstva in socialnega
                  varstva Slovenije.</p>
               <p>Kot že rečeno, v skladu s 43. členom poslovnika bomo opravili današnjo sejo kot
                  skupno sejo vseh treh odborov.</p>
               <p>Obravnava osnutka poročila o uresničevanju programa reform za izvajanje Lizbonske
                  strategije v Republiki Sloveniji je že kar naša skupna praksa. Tako bomo danes na
                  tej naši skupni seji obravnavali osnutek poročila o uresničevanju programa reform
                  za izvajanje Lizbonske strategije v Sloveniji v letu 2007, in sicer kot drugi
                  letni pregled spremljanja uresničevanja prednostnih nalog, ukrepov in ciljev
                  programa reform, ki je bil sprejet oktobra 2005. Vlada Republike Slovenije bo po
                  opravljeni javni razpravi osnutek poročila na podlagi te razprave dopolnila in ga
                  nato predložila Evropski komisiji.</p>
               <p>Formalnosti smo dali skozi in predlagam, da začnemo z delom. Uvodno besedo nam bo
                  prav gotovo namenil dr. Žiga Turk, minister brez listnice, ki je tudi istočasno
                  koordinator za izvajanje Lizbonske strategije. Izvolite, gospod minister.</p>
            </sp>
            <sp who="SDT4:TurkŽiga">

               <speaker>DR. ŽIGA TURK:</speaker>

               <p>Hvala lepa, gospod predsednik. Spoštovani vsi predsedniki, spoštovani poslanci,
                  dragi kolegi! Najprej bi rad na kratko pravzaprav tole poročilo predstavil.</p>
               <p>Poročilo je nastalo v sodelovanju Službe Vlade za razvoj, predvsem pa Umarja -
                  direktorja tudi posebej pozdravljam, ker mislim, da je prvič po nastopu dolžnosti
                  pred parlamentarci, mag. Vasle. Torej, predstavljam si, da bi nekaj na kratko
                  povedal o tem poročilu, potem bi pa odprli prostor za razpravo.</p>
               <p>Kot veste, je Evropa leta 2000 kot odgovor na izzive globalizacije zastavila
                  Lizbonsko strategijo, ki je bila potem v letu 2005 pomembno posodobljena. Ključni
                  element te posodobitve je bil, da se izvajanje reform, izvajanje Lizbonske
                  strategije, odgovornost, lastništvo nad tem prenese na države članice, ki imajo
                  večino škarij in platna na tem področju v svojih rokah. Način delovanja je bil
                  tak, da so države napisale svoje programe reform za izvajanje Lizbonske strategije
                  v državi članici. Te programe so predložile v Bruselj in tudi letno poročajo v
                  Bruselj o svojih dosežkih na tem področju. Na podlagi teh poročil potem po
                  približno pol leta potem, ko je poročilo oddano, pride od Evropske komisije
                  poročilo o napredku v državah članicah, kjer komisija oziroma svet za vsako
                  članico  izda neka določena priporočilo. Tisto,
                  kar je vloga tega dokumenta, je torej poročilo države Slovenije, kako njen lokalni
                  program Lizbonske strategije v Sloveniji teče, na eni strani in seveda deloma
                  tudi, kako odgovarjamo na sugestije, pripombe, kritike, ki smo jih po marčevskem
                  vrhu letos dobili v zvezi z izvajanjem Lizbonske strategije v predpreteklem letu,
                  torej v letu 2005.</p>
               <p>Slovenija je imela svojo strategijo razvoja in svoj reformski program tudi mimo
                  Lizbonske strategije oziroma bi te stvari počeli tudi, če ne bi bila modernizacija
                  vpeta v te evropske okvire. Leta 2005 je bila sprejeta Strategija razvoja
                  Slovenije, v lanskem letu Resolucija o nacionalnih razvojnih programih, ki
                  našteva, določa, kateri so tisti bolj ključni, večji razvojni projekti za zelo
                  dolgoročno obdobje. V nacionalnem strateškem referenčnem okviru pa je predvideno,
                  kako bomo pri domačih razvojnih prioritetah uporabljali sredstva Evropske
                  unije.</p>
               <p>Sistemsko smo organizirani tako, da je na vladni ravni za izvajanje razvojnih
                  politik, za koordinacijo izvajanja razvojnih politik zadolžena Služba Vlade za
                  razvoj. Eno od priporočil komisije iz lanskega leta je bilo tudi to, da je treba
                  to službo institucionalno okrepiti. To se je na eni strani zgodilo z Uredbo o
                  razvojnem načrtovanju in pripravi proračuna, na drugi strani s tem, da je
                  izvajanje Lizbonske strategije dobilo v Sloveniji koordinatorja na visoki
                  politični ravni, torej na ravni ministra, in to je moja malenkost.</p>
               <p>Izvajanje posameznih korakov reform je predmet široke javne, parlamentarne in
                  drugih razprav. Politično se zadeve koordinirajo tudi v okviru Partnerstva za
                  razvoj, ki vključuje večino strank v parlamentu. In seveda pomemben element pri
                  debati o razvojnih vprašanjih so tudi socialni partnerji. Pri čemer bi še posebej
                  poudaril, da smo letos parafirali predlog novega socialnega sporazuma, ki bo za
                  naslednja leta ustvaril ravnovesje med tistim, kar je reformno, in med socialnimi
                  interesi partnerjev.</p>
               <p>Če bi šel kar na posamezna področja v tej strategiji razvoja Slovenije oziroma v
                  naši implementaciji Lizbonske strategije.</p>
               <p>Prvi cilj je povečanje konkurenčnosti gospodarstva. Spomnite se, da je bila že v
                  prvem letu izvajanja reform sprejeta celovita davčna reforma, ki je pomembno
                  zmanjšala davčno breme. Ocenjujemo, da se je zaradi zmanjšanja dohodnine davčno
                  breme v povprečju zmanjšalo za 8,8%. Davek na izplačane plače se zmanjšuje s 14,8%
                  na 0% v letu 2009, manj je obremenjeno varčevanje. Na področju obdavčitve dobička
                  se je sicer osnova povečala, vendar pa so bile uvedene olajšave za raziskave in
                  razvoj med 20 in 40%; o izplenu tega oziroma o<gap n="..."/> <stage>/nerazumljivo/</stage> vlogi tega
                  nekoliko kasneje. Prav tako se znižuje stopnja davka na dobiček s 25 na 20%.
                  Pomembno je  poudariti, da se pravzaprav hkrati,
                  ko država zmanjšuje davke, torej obremenitev gospodarstva, istočasno zmanjšuje
                  tudi javnofinančni primanjkljaj. Torej, hkrati se zmanjšujejo prilivi na račun
                  davkov, vendar se je pravilno izkazalo upanje, da če bo davčna obremenitev
                  gospodarstva in prebivalstva manjša, da bo to povečalo gospodarsko aktivnost in da
                  bo kljub manjšim stopnjam davščin v nominalnem znesku pa znesek pobranih davkov še
                  vedno dovolj velik. Pravzaprav glede na zadnje podatke o gospodarski rasti in
                  številke se kažejo zelo pozitivni trendi na tem področju.</p>
               <p>Drugi cilj je bolj učinkovita država, izboljšanje javne uprave. Vlada je
                  vzpostavila celovit program zmanjševanja administrativnih ovir. Praktično vsaka
                  zakonska rešitev, ki gre skozi Vlado, mora imeti mnenje o tem, ali so izkoriščene
                  vse možnosti za poenostavitev oziroma za zmanjšanje administriranja. Tudi sodni
                  zaostanki se zmanjšujejo. V zvezi z učinkovitostjo oziroma modernostjo javne
                  uprave morda ravno podatek od včeraj, ko je bila slovenska e-uprava, torej, kako
                  je uprava organizirana na internetu s strani, bom rekel, ne nekih političnih
                  forumov, ampak mednarodne konsultantske organizacije<gap n="..."/> <stage>/nerazumljivo/</stage>, ocenjena,
                  in to je bilo na Svetu ministrov v Lizboni potrjeno. Torej, slovenska javna
                  uprava, e-uprava, je druga do tretja najboljša v Evropi, prva je Avstrija,
                  Slovenija si deli drugo do tretje mesto skupaj z Malto, vse ostale države nam
                  sledijo. S tem, da so bili ocenjeni še dosežki, torej, tisto, kar je bilo
                  narejeno, je ta sistem <q>"vse na enem mestu"</q>, ki predvsem samostojnim podjetnikom
                  omogoča, da v enem dnevu in na enem mestu prijavijo svojo dejavnost. Ta sistem se
                  zdaj širi na vse gospodarske subjekte in bo predvidoma v prvih mesecih naslednjega
                  leta zaživel in bo nekje zaokrožil to elektronsko ponudbo e-uprave.</p>
               <p>Predlagana je tudi zakonska ureditev naložb tveganega kapitala. Tisto, kar cela
                  Evropa ugotavlja, kar ugotavlja Slovenija še posebej, je, da v Evropi in Sloveniji
                  nastaja malo novih podjetij, da se ta nova podjetja težko prebijajo, težko
                  rastejo, težko pridobivajo kapital. Je pa v teh novih podjetjih, pravzaprav delajo
                  nove stvari, delajo moderne stvari, pojavljajo se nove tehnologije, torej tiste
                  strukturne spremembe, tehnološki preboj, ki si ga tako želimo, v veliki meri
                  nastaja tukaj. Zakon o tveganem kapitalu bo dodatno spodbudil vlaganja v prav taka
                  podjetja.</p>
               <p>Umikanje države iz lastništva podjetij teče z nezmanjšano dinamiko. Morda predvsem
                  v pogovorih s tujci včasih slišimo predvsem pripombe na nekatera večja podjetja,
                  na najbolj znana podjetja, da stvari, pač ker se tam počasi premika, je občutek,
                  da celotno umikanje države poteka počasi. Vendar prodaja oziroma prestrukturiranje
                  portfelja Kada in Soda teče z večjo dinamiko kot v preteklih letih.</p>
               <p>Kar se tiče raziskav in razvoja oziroma vlaganja v znanje. Tu je ena lizbonska
                  zaveza, kjer naj bi bilo tega vlaganja 3%, torej 3% bruto domačega dohodka naj bi
                  vlagali v raziskave in razvoj, od tega eno tretjino, 1% državnih oziroma javnih
                  sredstev in dve tretjini zasebnih. Povedati je treba, da ta struktura v Sloveniji
                  je primerna, torej ena proti dva razmerje med javnim in zasebnim. Dejstvo pa je,
                  da se ne približujemo temu cilju 3% dovolj hitro in da ga do leta 2010 ne bomo
                  ujeli. Kje so vse razlogi za to, cela Evropa oziroma veliko število evropskih
                  držav ima ta problem. Eden od razlogov  je
                  nenazadnje tudi ta, da ta številka pomeni delež raziskav in razvoja v bruto
                  nacionalnem dohodku. Ta bruto nacionalni dohodek raste, torej se mora po nominali
                  že samo zato, da delež v bruto nacionalnem dohodku lovimo, zadeva zelo povečevati.
                  Hkrati pa tudi vemo, da delež proračuna v bruto nacionalnem dohodku pada, torej bi
                  zasledovanje tega cilja s strani javnih vlaganj v raziskave in razvoj pomenilo
                  pravzaprav skokovito povečanje deleža za raziskave in razvoj v državnem proračunu.
                  Računamo, da je treba najprej pripraviti nekatere strukturne spremembe v okolju
                  raziskav in razvoja v javnem sektorju in potem te spremembe nekje podkrepiti
                  oziroma podmazati, če tako rečem, z dodatnimi sredstvi. Se je pa v tem obdobju
                  dosti naredilo pri spodbujanju sodelovanja med raziskovalno sfero in
                  gospodarstvom. Tudi s podzakonskimi ukrepi, akti, lažje do državnih sredstev
                  pridejo raziskovalci oziroma raziskovalne ustanove, ki tako sodelovanje lahko
                  izkazujejo. Delež financiranja tehnoloških projektov proračunskih sredstev se je
                  podvojil. V zadnjem letu tudi ocenjujemo, da se je pomembno izboljšalo delovanje
                  Tehnološke agencije. Sredstva za delovanje, na primer, v letu 2007 znašajo milijon
                  evrov, prejšnje leto 700 tisoč. Še pomembnejše je mogoče, kako se je povečala
                  vrednost programov, ki jih Tehnološka agencija izvaja. Kot veste, je prišlo tudi
                  do nekaterih kadrovskih sprememb tam. V letu 2007 je bilo predvidenih 13 milijonov
                  evrov, v letu 2008 že 44 milijonov, to je indeks 242. Poleg tega TIA usmerja tudi
                  nekatera druga sredstva, predvsem povezana s programom MIR, torej ciljne
                  raziskovalne programe. Prisluhnila je Vlada tudi zahtevam gospodarstva, da je
                  treba povečati število mladih raziskovalcev oziroma pretočnost, če tako rečem,
                  glav, znanja, med gospodarsko in raziskovalno sfero. Program mladih raziskovalcev
                  v gospodarstvu je bil razpisan oziroma uveljavljen in število ponujenih mest je
                  pravzaprav preseglo število kandidatov. Tu nas čaka torej v zvezi s promocijo tega
                  mehanizma še kar nekaj dela.</p>
               <p>V zvezi s poslovnim okoljem se poskuša povečevati ponudba lokacij za tuje naložbe.
                  Bile so tudi spremembe pri prostorski zakonodaji. Vlada je prisluhnila potrebam
                  podjetij, ko gre za olajšanje zaposlovanja tujih delavcev. Mnoge industrije
                  pravzaprav in storitve rastejo v veliki meri tudi zaradi ali pa na račun priliva
                  tuje delovne sile. Mislim, da je kvota delovnih dovoljenj potekla, letna kvota
                  delovnih dovoljenj za tujce izven EU potekla že v marcu in da jo je Vlada do zdaj
                  že vsaj podvojila.</p>
               <p>Verjetno podatke, v kaj so vsi ti ukrepi rezultirali, poznate. V Evropi in v
                  nekoliko manjši meri v svetu vlada konjunktura, kar izkoriščajo tudi slovenska
                  podjetja. Jaz se strinjam, da je za dobre rezultate, ki jih beleži slovensko
                  gospodarstvo v zadnjih letih,  predvsem zaslužno
                  gospodarstvo. Če bi bili rezultati slabi, bi seveda bila kriva za to Vlada.
                  Verjamem pa, da so se s temi ukrepi vendarle ustvarile možnosti, da gospodarstvo
                  lahko diha, da lahko posluje, da mu država meče pod noge nekaj manj polen, kot bi
                  bilo to običajno. Rezultati se kažejo v zgodovinsko največji gospodarski rasti, v
                  polletju na 6,5%. Rezultati se kažejo v zmanjšanju brezposelnosti. V prvi polovici
                  leta 2007 je bilo 28 tisoč novih delovnih mest oziroma na novo zaposlenih ljudi,
                  ki so na novo vstopili v delovno okolje oziroma med zaposlene. Za 2,5 odstotne
                  točke se je brezposelnost zmanjšala z 2006 na 2007, po standardih Mednarodne
                  organizacije dela je brezposelnost trenutno 4,6%, v nekaterih regijah celo 2%, in
                  lahko dejansko govorimo tako rekoč o polni zaposlenosti. Ko z Vlado obiskujemo
                  različne regije, podjetja, se pravzaprav pomanjkanje delovne sile kaže kot glavni
                  problem. Tudi če bi pogledali, kako se to potem, recimo, odraža v denarnih
                  socialnih pomočeh. Recimo, še decembra leta 2005 je bilo 62 tisoč prejemnikov te
                  pomoči. To število je padlo v juniju letos na 47 tisoč oziroma stroški s približno
                  12 milijonov evrov na 9 milijonov evrov in pol. Naložbe poslovnega sektorja
                  rastejo, stopnja je nekje med 15 in 20%, točnih podatkov še za lansko leto
                  nimamo.</p>
               <p>Močno se je povečalo uveljavljanje olajšave za raziskave in razvoj. Torej, če smo
                  prej govorili o tem, da pri tisti številki, kako bi država vlagala v raziskave in
                  razvoj direktna davkoplačevalska sredstva, nekje stagniramo oziroma napredujemo
                  počasi, pa je Vlada uvedla že omenjeno davčno olajšavo za raziskave in razvoj, ki
                  so jo uveljavljali v obsegu 58 milijonov evrov. Kar pomeni dodatno motivacijo, da
                  v raziskave in razvoj vlagajo podjetja, da jim zato, ker vlagajo v raziskave in
                  razvoj, država pobere nekaj manj denarja, da, skratka, se podjetja sama odločajo,
                  v kakšne raziskave in kakšen razvoj bodo vlagala. Na ta račun je država pobrala
                  približno 15 milijonov evrov manj davka, kot bi ga sicer. Povečuje se število
                  prijavljenih patentov. Tu smo imeli v Sloveniji težavo, tudi pri nekaterih drugih
                  indeksih nam prav to ustvarja probleme. Vendar med novimi članicami imamo največ
                  patentov na milijon prebivalcev. V svetovnem merilu smo pa v številnih znanstvenih
                  disciplinah med prvimi petimi po številu člankov na milijon prebivalcev, torej po
                  številu znanstvenih objav, in smo med prvima dvema na svetu po tem, koliko denarja
                  vložimo v to, da so ti članki napisani. Vsi se zavedamo, da pa je za razvoj
                  države, za tehnološko prenovo potrebno to znanstveno delo znati preliti v
                  gospodarstvo, za kar številni mehanizmi že obstajajo, med drugim tudi usposobitev
                  Tehnološke agencije, o kateri sem že govoril, in pa mehanizem mladih raziskovalcev
                  v zasebnem sektorju oziroma mladih raziskovalcev za gospodarstvo, kar sem tudi že
                  omenil.</p>
               <p>Slovenija beleži zelo dobre rezultate tudi pri vključenosti v vseživljenjsko
                  učenje. Tu dosega, 15,3% prebivalcev je v to vključenih, lizbonski cilj za Evropo
                  je 12,5%, torej stvar prekašamo, kar je pravzaprav dober obet tudi za strukturne
                  premike oziroma strukturno prenovo v gospodarstvo, kar pomeni, da se ljudje
                  izobražujejo, spreminjajo izobrazbo, dodatno izobražujejo in podobno.</p>
               <p>Reforme na področju  zaposlovanja. V prvem letu
                  so bile sprejete reforme, ki pomenijo predvsem večje spodbude za aktivnost ljudi,
                  da se torej ljudi spodbudi k temu, da ne iščejo socialnih pomoči, ampak da se
                  zaposlijo. Tako je bila pravica do prejemanja nadomestila za brezposelnost in
                  denarnih socialnih pomoči strožje vezana na pripravljenost za sprejemanje
                  ponujenega dela. Kot sem že povedal, delež prejemnikov socialnih pomoči se je
                  zmanjšal praktično za 20%. Revščina po socialnih transferjih, torej po tem, ko
                  država poskrbi oziroma izvede socialne transferje, delež ogroženosti prebivalcev z
                  revščino je v Sloveniji četrti najnižji v Evropi in tudi sicer socialna
                  kohezivnost družbe po nekaterih drugih merilih kakovosti življenja, po tem, kaj si
                  ljudje lahko privoščijo in česa ne, je med boljšimi v Evropi. Izpeljano je bilo
                  tudi usklajevanje socialnih transferjev in minimalnih plač tako, da je to vezano
                  samo na rast cen življenjskih potrebščin in ne več tudi na rast plač, kar pomeni,
                  da je socialni transfer res socialni transfer. Pomeni, če se oziroma ko se hrana
                  draži in inflacija raste, se bodo socialni transferji povečali. Ni socialni
                  transfer nek egilitarni mehanizem, ki bi zadevo vezal na rast plač vseh.</p>
               <p>S socialnimi partnerji je bilo letos doseženo soglasje o spremembah Zakona o
                  delovnih razmerjih. Tu smo imeli pravzaprav eno veliko pripombo s strani Evropske
                  unije, da je naš trg dela premalo prožen. Tudi mnoge druge mednarodne
                  organizacije, ki ocenjujejo poslovno okolje v državah, so imele s tem v zvezi
                  veliko pripomb. Te spremembe so korak v pravo smer. Veliko je bilo narejenega pri
                  večanju notranje prilagodljivosti oziroma notranje fleksibilnosti dela znotraj
                  podjetij. To bo predvsem pri srednjih in velikih podjetjih rešilo marsikakšen
                  problem pri dejanski kadrovski politiki in namestitvi ljudi na optimalna delovna
                  mesta. Razširjajo se pravne podlage za prilagodljivejše oblike zaposlovanja. Na
                  eni strani imamo zelo fleksibilen način zaposlovanja, to je študentski servis, in
                  neke podobne oblike, primerno obdavčene, oprispevčene, se uvajajo tudi za
                  neštudente. Predvsem je veliko nejasnosti v tem zakonu odpravljenih, tako da je
                  ureditev ob odpovedi pogodbe o zaposlitvi učinkovitejša. Zakonodaja je jasnejša,
                  sodišča bodo lahko delala bolje. Ni pa neposrednega prispevka k pravicam oziroma
                  niso pa kršene pravice oziroma kratene obstoječe pravice zaposlenih oziroma
                  obstoječa njihova vezanost na delovno mesto. Nekateri odpovedni roki so se sicer
                  malenkostno skrajšali, vendar ne bistveno. Poudariti je predvsem treba, da je
                  dogovor bil dosežen med vsemi socialnimi partnerji in da upamo, da bo stvar tudi
                  čim prej sprejeta in bo zaživela. Vlada je posodobila programe aktivne politike
                  zaposlovanja, izboljšano je delovanje Zavoda za zaposlovanje. Sodeluje tudi z zasebnimi agencijami. Izboljšala je pravne
                  podlage za preprečevanje dela na črno in uvedla možnost tako imenovanih malih del,
                  ki, kot rečeno, tudi za neštudente omogočajo fleksibilne oblike zaposlitev.</p>
               <p>Urejen je bil sistem poklicnih kvalifikacij, štipendiranja. Poskuša se tudi z
                  drugimi ukrepi, recimo, s tem, da se priporoča univerzam, koliko razpisnih mest na
                  kakšnem področju naj razpišejo. Poskuša se povečati povezanost med trgom dela in
                  sistemom izobraževanja. Glede na strukturo brezposelnih na tem področju čaka še
                  kar nekaj dela, predvsem v smislu tega, da mladim povemo, da imajo jasno sliko,
                  kakšni poklici se iščejo, kakšni poklici so zaželeni, pri katerih pa nastajajo
                  viški, zato da bodo sami lahko sprejeli pravilno odločitev.</p>
               <p>Rezultat vseh teh ukrepov je povečanje stopnje zaposlenosti. Ta se je povečala s
                  66,6% že v lanskem letu. Po teh zadnjih podatkih rasti zaposlenosti v letošnjem
                  letu bomo verjetno se zelo približali cilju EU, ki je 70%. Ta stopnja zaposlenosti
                  je pravzaprav tista, ki tudi na nek način garantira vzdržnost vseh socialnih
                  sistemov, predvsem pokojninskega, ker govori o razmerju med delovno aktivnim in
                  vzdrževanim prebivalstvom, ki je pravzaprav za vzdržnost vseh teh sistemov
                  ključna.</p>
               <p>Postopno se rešujejo strukturni problemi na trgu dela, dolgotrajna brezposelnost
                  se zmanjšuje in tudi mladi polagoma čedalje mlajši vstopajo v trg dela. Povečuje
                  se stopnja zaposlenosti starejših oseb.</p>
               <p>Za državo je pomembno tudi, kako krepi svojo komunikacijsko, prometno
                  infrastrukturo. Vlada je okrepila naložbe v cestno infrastrukturo, prvič naložbe
                  tudi v železniško infrastrukturo, kar ima pomembne, na eni strani gospodarske
                  učinke, v prihodnje tudi ekološke učinke. Pomemben na tem področju je Zakon o
                  javno-zasebnem partnerstvu, ki od države zahteva, da za vsako večjo investicijsko
                  naložbo preveri, ali je zanjo na razpolago zasebni kapital. In prav v okviru tega
                  zakona se za prihodnje obeta veliko rešitev, ki bodo na eni strani razbremenile
                  proračuna, na drugi strani osmislile davkoplačevalska sredstva z zasebnim
                  interesom.</p>
               <p>Vse te reforme potekajo v stabilnem makroekonomskem okolju, ki je podprto s
                  fiskalno konsolidacijo. Ocenjujemo, da bo primanjkljaj za leto 2007 samo 0,6%
                  bruto nacionalnega dohodka, kar je bistveno pod vrednostjo, ki je zapisana v
                  programu stabilnosti, ki je 1,5%. Skratka, na skoraj tretjino te vrednosti bo
                  dejanski rezultat, potem seveda, ko upoštevamo pozitivne trende pri rasti bruto
                  domačega dohodka in pri nominalno pobranih davčnih prihodkih.</p>
               <p>Vlada tudi uspešno znižuje javnofinančne izdatke v primerjavi z bruto domačim
                  proizvodom. Leta 2004 so bili ti izdatki 47,3%, leta 2006, če  upoštevamo zadnje popravke bruto domačega proizvoda navzgor, bo
                  to okrog 46%, v letu 2007 verjetno okrog 45%. Torej, tista zaveza, ki jo je Vlada
                  dala, da bo to za 2 odstotni točki zmanjšala, se tu izvršuje.</p>
               <p>Struktura izdatkov se tudi izboljšuje. Izdatki za raziskave in razvoj se
                  povečujejo, za izobraževanje ravno tako, za aktivno politiko zaposlovanja,
                  predvsem za horizontalne državne pomoči. Sprejete so bile tudi usmeritve
                  socialnega sporazuma prav pred kratkim, katerih pozitiven trend je
                  decentralizacija pogajanj o plačah. Tudi drugi že sprejeti dogovori v zasebnem in
                  javnem sektorju zagotavljajo, da rast plač ne bo presegla rasti produktivnosti
                  dela in ne bo dejavnik zmanjševanja konkurenčnosti. To je v trenutnih okoliščinah,
                  ko beležimo inflacijo, ki je večja od pričakovane, zelo pomembno. Če namreč ne
                  bomo te inflacije prelili v plače, potem ne bomo zmanjšali konkurenčnosti
                  gospodarstva in nas ne more zaradi tega bolj skrbeti za gospodarsko rast.</p>
               <p>Omenil sem, da se je inflacija povečala v zadnjih mesecih, saj to vse spremljate.
                  Kakorkoli te številke premetavamo, vedno se kaže, da je pravzaprav ključni
                  prispevek tukaj na podlagi cen hrane, ki ni čuden oziroma ni presenetljiv. Na
                  svetovnem trgu so se nekatere žitarice - se je cena v enem letu praktično
                  podvojila. Cela Evropa se s tem problemom srečuje. Pričakujemo spremembe v
                  evropski kmetijski politiki, da se bo povečala ponudba. Določen prispevek je tukaj
                  tudi na področju energentov, ki bodo čedalje dražji tudi zaradi okoljskih zavez
                  Evropske unije. Kaže pa rast oziroma inflacija nekaterih sektorjev tudi verjetno
                  na neko blagostanje v državi, recimo, podražitev turističnih aranžmajev in
                  podobnega, in dejstvo, da so plače v preteklem letu kar lepo realno rasle.</p>
               <p>Če bi še na kratko pokomentiral priporočila, ki smo jih dobili iz Sveta EU. Dve
                  glavni priporočili sta bili. Prvo je vezano na prožnost oziroma zaposlovanje,
                  prožnost zaposlitev, trg dela in podobno. Drugo je povezano z vzdržnostjo javnih
                  financ in pokojninami. Vlada je izboljšala delovanje institucij na trgu dela,
                  Zavoda za zaposlovanje. Pomemben korak v to smer je nov zakon o delovnih
                  razmerjih, ki uvaja nekatere elemente sistema prožne varnosti. Rezultati se kažejo
                  na področju vključevanja mladih na trg dela in pri povezovanju trga dela z
                  izobraževanjem. Omenil sem že okrepljeno delovanje Službe Vlade za razvoj, tudi
                  Tehnološke agencije, drugih razvojnih institucij, JATI <stage>/?/</stage> pravzaprav je zaživel.
                  Podjetniški sklad zelo dobro deluje. Povečanje javnih sredstev za raziskave in
                  razvoj, torej ta sredstva rastejo, tudi v rebalansu proračuna smo naredili
                  določene premike v tej smeri, ampak počasneje od načrtov. Nov Zakon o
                  intelektualni lastnini je v pripravi in v prihodnosti bo treba razmisliti tudi o
                  ponovnih spremembah na področju pokojninske zakonodaje.</p>
               <p>Zdaj seveda ne moremo govoriti samo o pozitivnih stvareh. Manj je bilo narejenega
                  na področju delovanja Urada za varstvo konkurence. Zdaj se veliko govori s tem v
                  zvezi oziroma s tem uradom v povezavi z morebitnim dogovarjanjem okrog cen hrane,
                  trgovinskih verigah. Že prej so bile pripombe v zvezi z delovanjem  nekaterih trgov, predvsem storitvenih,
                  telekomunikacijskih in podobno.</p>
               <p>Zelo bo treba okrepiti dejavnost na področju energetske učinkovitosti in podnebnih
                  sprememb. Tu Slovenija nekatere kjotske zaveze lovi predvsem na račun tega, da se
                  zarašča z gozdovi, da se pač CO2 vgrajuje v rastlinje. Zaveze, ki so bile sprejete
                  na marčevskem vrhu letos, so zelo hude in na tem področju bo potrebna pravzaprav
                  ena celovita prenova energetskih in okoljskih politik.</p>
               <p>In seveda tisto, kar je bilo tudi priporočilo Evropske unije, na področju
                  dolgoročne finančne vzdržnosti sistema pokojninskega zavarovanja, bo treba preseči
                  težave, ki se pojavljajo v socialnem dialogu na tem področju. Iskati bo treba novo
                  soglasje, družbeno soglasje, da bo ta sistem tudi srednjeročno in dolgoročno
                  vzdržen. Kratkoročnih problemov na tem področju nimamo. Sredstva v BDP, ki jih
                  država namenja za pokojnine, nekje stagnirajo. Se bo pa ta situacija, če ne bomo
                  nič naredili, v prihodnje poslabšala. In kot rečeno, diskusija, soglasje,
                  generacijsko soglasje na tem področju bo v prihodnje treba iskati.</p>
               <p>Ostaja še nekaj drugih izzivov. Na področju konkurenčnosti predvsem nadaljnje
                  zmanjševanje administrativnih ovir. Veste, da je tudi Evropa postavila cilj, da bi
                  za 25% zmanjšali stroške administriranja. Tu pogrešamo oziroma moramo uvesti
                  sistem merjenja administrativnih stroškov, da bomo sploh vedeli, za kaj gre.
                  Povečanje konkurence na vseh področjih, zaupanje v delovanje trga, izboljševanje
                  delovanja regulatorjev, predvsem na področju mrežnih dejavnosti svobodnih
                  poklicev. Povečanje sredstev za raziskave in razvoj, kot rečeno, ostaja tema, ki
                  se jo zavedamo, kjer se zavedamo, da zaostaja za lizbonskimi cilji. Vendar, kot
                  sem že rekel, zavedamo se tudi tega, da bi bilo treba, preden gremo samo v večanje
                  sredstev, večanje vlaganja sredstev v obstoječ sistem, v obstoječe načine, v
                  obstoječe strukture, tukaj narediti nekaj strukturnih sprememb. Korak proti tem
                  spremembam je tudi Resolucija o visokem šolstvu in pričakovani Zakon o
                  visokošolski in raziskovalno-razvojni dejavnosti. Kar se tiče zaposlovanja,
                  aktivni ukrepi se morajo nadaljevati, predvsem kar se tiče strukturnih problemov,
                  dolgotrajne brezposelnosti, zaposlenosti starejših, visoko izobraženih, predvsem v
                  nekaterih profilih. Tu včasih kakšen ukrep, ki je mišljen kot socialen, kot dober,
                  kot tisti, ki bo starejšim pomagal, recimo, omejitve pri odpuščanju starejših, ima
                  včasih obraten učinek, ker to pri delodajalcih povzroča strah pred zaposlovanjem
                  starejših. Dodatno bo treba  povečati tudi
                  preglednost in aktivacijsko naravnanost celotnega sistema socialnih transferjev.
                  Torej, da bomo po enotnih merilih, z upoštevanjem vseh dohodkov in vsega
                  premoženja, torej na nek način bolj pošteno razdelili socialna sredstva, da bodo
                  tisti, ki so jih potrebni, dejansko dobili več, tisti, ki so jih manj potrebni,
                  dobili manj, in predvsem, da bodo za vse vrste transferjev veljala enaka
                  merila.</p>
               <p>Kar se tiče makroekonomske stabilnosti, bo treba nadaljevati s fiskalno
                  konsolidacijo in s tem okrepiti dolgoročno vzdržnost in delovati
                  proticiklično.</p>
               <p>Zdaj mogoče za zaključek, če ravno govorimo o uvajanju oziroma rezultatih oziroma
                  uspešnosti lizbonskih ukrepov v Sloveniji. Poleg Evropskega sveta oziroma komisije
                  nas ocenjujejo tudi različne druge organizacije, Ambrosetti je ena od njih. In pri
                  njih smo, recimo, dobili pri zaposlovanju, stopnji zaposlenosti, stopnji
                  zaposlenosti žensk<gap n="..."/></p>
            </sp>
            <sp who="SDT4:BrenčičStanislav">

               <speaker>PREDSEDNIK STANISLAV BRENČIČ:</speaker>

               <p>Dovolite, dr. Turk, počasi zaključujte. Prepričan sem, da bomo morali iti čez
                  enajsto uro. Imamo vse v tekstu, in prosim vse poročevalce, da nekoliko razumete
                  čas, v katerega smo vpeti. Prosim.</p>
            </sp>
            <sp who="SDT4:TurkŽiga">

               <speaker>DR. ŽIGA TURK:</speaker>

               <p>Okej, potem bom pa zaključil samo s podatkom, da kar se tiče približevanja glavnim
                  lizbonskim ciljem, potem ko so sešteli različne parametre, se najhitreje temu
                  bliža Danska, sledi Švedska, tretja je Velika Britanija, na četrtem mestu je
                  Slovenija. Hvala lepa.</p>
            </sp>
            <sp who="SDT4:BrenčičStanislav">

               <speaker>PREDSEDNIK STANISLAV BRENČIČ:</speaker>

               <p>Hvala lepa. Dr. Turk, se opravičujem. Hvala vam, ampak enostavno je avditorij tako
                  velik, če hočemo kaj razprave sprostiti, potem nam bo čas do enajste ure dobesedno
                  onemogočil morda kakšno dosti potrebno in konkretno razpravo. Hvala lepa za
                  izčrpno podano stanje na tem področju.</p>
               <p>Bi želel še kdo od predstavnikov Vlade uvodno besedo? Če ne, potem gremo kar na
                  razpravo o podanem poročilu oziroma podano izvajanje ukrepov za dosego programa
                  reform v skladu z Lizbonsko strategijo, tako kot je podal dr. Turk, pa tudi tako
                  kot sledi iz obširnega gradiva, ki smo ga v pisni obliki prejeli. Najprej se je
                  prijavil mag. Drobnič. Izvolite.</p>
            </sp>
            <sp who="SDT4:DrobničJanez">

               <speaker>MAG. JANEZ DROBNIČ:</speaker>

               <p>Hvala lepa<gap n="..."/></p>
            </sp>
            <sp who="SDT4:BrenčičStanislav">

               <speaker>PREDSEDNIK STANISLAV BRENČIČ:</speaker>

               <p>Še moment, kolega Drobnič. Še eno obvestilo: pooblaščeno prisostvuje današnji
                  skupni seji Bogdan Barovič, tudi v naslovu naših stalnih članov Srečka Prijatelja
                  in gospe Barbare Žgajner Tavš. Dobrodošli! Izvoli, gospod Drobnič.</p>
            </sp>
            <sp who="SDT4:DrobničJanez">

               <speaker>MAG. JANEZ DROBNIČ:</speaker>

               <p>Hvala lepa za besedo. Lepo pozdravljam vse navzoče! Vesel sem, da si je minister
                  vendarle vzel nekoliko več časa in je predstavil poročilo, zlasti pa tisti zadnji
                  del, da ne bi bilo le <q>"lepolišenje"</q>, kot se reče, ampak da bi bilo tudi tisto
                  predstavljeno na tem <q>"grammyju"</q>, kar Sloveniji ni v ponos, in tisto, česar bi se
                  morali lotiti, zato da bi se zadovoljstvo, blaginja in vse tisto, kar nekako
                  ciljamo, uresničevalo tako, kot si želimo. Torej, jaz sem vesel, da je do takšnega
                  poročila prišlo. Vendar pa glede na to, ko beremo poročilo, dobimo vtis seveda, da
                  je vse super, in bi se vendarle dotaknil tistega, kar velja izraziti kritiko.
                      S tem nočem spodkopavati, da stvari niso
                  dobre oziroma tam, kjer so navedene, da ne držijo. Ampak da usmerimo pozornost
                  tja, kar nas zdajle že boli, utegne nas pa morda celo bolj boleti v prihodnje,
                  zato ker nismo pravočasno stopili v spremembe.</p>
               <p>Dosti je bilo v zadnjem času govora okrog trgovcev, da so nesramni, ker dvigujejo
                  cene. Veste, trgovci dvigujejo cene, če jih lahko dvignejo, če ne deluje država,
                  če ni konkurenčnosti in potem to delajo. Jaz sem gledal to oddajo med ministri in
                  trgovci, kako se pogovarjajo in koga bodo klevetali. A veste, tihi kartelni
                  dogovor je, tihi kartelni dogovor, pa ni samo med trgovinami, je tudi pri drugih
                  stvareh. Tihi kartelni dogovor je pri javnih ponudbah, za gradnjo zgradb so enako
                  tihi kartelni dogovori. Enaki so dogovori, ne kartelni, kar monopol, pri lekarnah,
                  imate enako. Potem pri elektronskih komunikacijah pa nekaterih javnih storitvah
                  energetski monopoli ravno tako. Če se nam pojavlja inflacija, se nam zaradi tega.
                  Govorili smo pri visokem šolstvu v zvezi z univerzo, avtonomija, avtonomija,
                  avtonomija, petkrat avtonomija. Vam ne pomaga nič avtonomija, če nimate hkrati
                  konkurenčnosti. Ker avtonomija, ki je dodeljena, pa je to javna univerza ali javna
                  fakulteta, s tem niste nič dosegli, nimate konkurence. In to so ta nevarna
                  žarišča, ki nas bodo lahko v bodoče udarila, zagotovo. In če udarijo tako, da se
                  zniža gospodarska rast, se poveča brezposelnost, povečajo se stroški, takrat nas
                  pa lahko hudo udari. To je nevarno žarišče.</p>
               <p>No, spustil se bom na dve točki, in sicer, elektronske komunikacije. Tu je nekako
                  v Sloveniji to cokla razvoja. Ne, da ni razvoja v primerjavi z drugimi državami,
                  zaostajamo. Neke svetle izjeme so, drobne lučke, ki se pojavljajo, ampak ne zato,
                  ker bi država ustrezno posegala, država tu ne odigrava ustreznega regulatorja ali
                  spodbujevalca trga elektronskih<gap n="..."/> Torej, informacijsko-komunikacijska
                  tehnologija. Tu je zagotovo potrebno bistveno več. No, delež vodilnega operaterja,
                  tega fiksnega, je, kot pravite, 98%, torej, sama številka pove, pri mobilni
                  telefoniji pa 70%. Tako da se tu nikakor ne premakne. Vemo pa, da je ta
                  tehnologija baza za vse ostale, hkrati je pa to najpomembnejših konkurenčni
                  element v primerjavi z drugimi državami. To je vezano tudi na izobraževanje
                  kadrov, univerza pri nas, visoko šolstvo, najdaljše šolanje, skratka, tu je treba
                  kakšne premike narediti, zagotovo, ampak to<gap n="..."/></p>
               <p>Še eno področje, trg dela ste omenili. Narejen je bil premik, torej v redu, da je
                  bilo nekaj premika narejenega; vemo, kje je bilo narejeno. Dobro, ampak potem se
                  je stvar zaustavila. Mi lahko rečemo, trg dela je prožen. Trg dela ni dober, ni
                  dobro reguliran v Sloveniji, to vam povem. Je po eni strani tok in na drugi strani
                  je preveč prožen na nekih segmentih. Preveč je segmentiran, vseskozi sem to
                  poudarjal. Tisti, ki vam bodo rekli, trg dela je preprožen, to vam bodo rekli
                  sindikati. Ja, in celo prav imajo. Ko pogledate študentske pogodbe, na katerih
                  delajo vsi drugi, ali pa delo na črno in še ostalo, je preveč prožen, ne
                  zagotavlja nobenih pravic. Če pa pogledate fiksne zaposlitve za nedoločen čas, je
                  pa trg preveč tog. In zakaj se nam zdaj odvija tak uvoz tujcev - zaradi trga dela,
                  ker je neustrezen. Dobro, pomanjkanje delovne sile zaradi rodnosti, ki se je
                  dogajal v preteklosti, bomo tudi plačevali to ceno. Ampak, kot je rekel dr.
                  Malačič, za obnavljanje prebivalstva bomo morali sami poskrbeti na primeren način.
                  To pa je tudi za zagotovitev trga dela, tudi za zagotovitev univerze in še
                  marsikaj drugega. Skratka, da  ne bom predolg,
                  zato ker morajo tudi drugi govoriti, nima smisla, da <q>"peglamo"</q> situacijo, povejmo,
                  kaj je dobro, in premiki so v redu, kaj nas pa zelo boli. Reguliranje, to
                  reguliranje, kar se celotnega trga tiče, pa je neprimerno in neustrezno in slabo.
                  Tukaj je treba narediti bistvene spremembe. Ne zmanjševanje socialne varnosti,
                  torej, ko smo govorili o socialnih pomočeh. Ko vi ponudite ostrejše pogoje za
                  denarno nadomestilo, ostrejše pogoje v smislu, da sprejme zaposlitev, takrat si
                  lahko privoščite dostojno nadomestilo za čas brezposelnosti. Kar pa to ni, ker ni
                  dostojno nadomestilo, pehamo brezposelne v trg dela, torej na sivi trg. Tam so
                  tudi rezerve, da celo dvignemo nadomestilo, in to sem takrat tudi napovedal.</p>
               <p>Tako, tukaj pa mislim, da lahko končam ta svoj prispevek. Se zahvaljujem ministru,
                  dobro je podal, zlasti ta zadnji del, kje pa nas lahko čaka kaj v zasedi in kaj je
                  treba z vso odgovornostjo narediti.</p>
               <p>In poročilo, to poročilo ni zaradi Evrope, spoštovane kolegice in kolegi ter
                  ostali, se lahko pohvalimo s tem poročilom. Ker Evropo ne zanima toliko tole, nas
                  mora zanimati, kaj je, kaj imamo v stvarnosti, kaj imamo mi v stvarnosti, ne kaj
                  imamo v poročilu. Poročilo je lahko lepo, lahko ga samo še zavijete v pentljico.
                  Hvala.</p>
            </sp>
            <sp who="SDT4:BrenčičStanislav">

               <speaker>PREDSEDNIK STANISLAV BRENČIČ:</speaker>

               <p>Hvala lepa gospodu Drobniču. Dali bomo najprej sklop vprašanj, potem bomo pa
                  diskusijo odprli. Dve besedi želim v razpravi tudi sam.</p>
               <p>Jaz vsekakor močno pozdravljam vsa prizadevanja in trud za to skupno rast ali za
                  dvig skupne blaginje, ki je, če nič drugega, potrebna naši nacionalni ekonomiji in
                  Republiki Sloveniji, kot seveda tudi zadovoljevanje skupnega dogovora o doseganju
                  Lizbonske strategije. Vendar pa pokrivamo z našim odborom tisto področje, ki je
                  res morda v tem pogledu najbolj občutljivo na številne sprejete, predlagane in
                  izvajane ukrepe. To pa je sociala, delo, invalidsko varstvo in tako naprej. To
                  poročilo, ki je zdaj polletno, seveda nosi veliko idealno predstavljenih stvari.
                  Ampak se bojim, da ključni akterji za pripravo teh ukrepov in izvajanje ukrepov,
                  kot domala več ali manj že kar vsi, nekako izgubljamo občutek za dohodkovno šibki
                  del naše populacije. Jaz sem sicer včasih že kar malo sprejet kot nek oporečnik v
                  koaliciji, ampak vam povem, zadnji obiski v pisarni našega odbora me včasih
                  spravljajo v resen razmislek, da se je treba za trenutek ustaviti, pomisliti, kako
                  pa sprejemajo to strategijo nekateri naši ljudje.</p>
               <p>Poglejte, jaz sem močno svaril, ali je res pravi trenutek, da tako drastično
                  spremenimo usklajevanje socialnih transferjev gospodinjstvom, ki smo ga s posebnim
                  zakonom spremenili in je tudi sestavni del tega poročila, za tisti sloj, ki mu ti
                  transferji praktično omogočajo sploh način preživetja. Pokojnina, poglejte, ene
                  osebe, zakaj je tako nizka, je polno vzrokov, je bila v januarju 290 evrov.  Varstveni dodatek pred novim usklajevanjem za to
                  osebo je bil 62 evrov. Po usklajevanju, po spremembi, je sicer ta pokojnina, ki je
                  ostala v usklajevanju v skladu s povprečno rastjo plač, nominalno in realno
                  nekoliko narasla. Ampak varstveni dodatek, ki predstavlja praktično pri tej osebi
                  skoraj eno tretjino prejemka, je bil negativen. In je bil negativen z 62 evrov na
                  54, to pomeni, da je nominalno in realno pokojnina te osebe nižja. A veste, tako
                  rekoč s solzami jo sprejemam na pogovor, jo pa moram sprejeti. In pošteno je, da
                  imamo odnos do vseh državljank in državljanov. Enako, poglejte, to trdo
                  usklajevanje tudi tistim, ki prejemajo dodatek k pokojnini na podlagi Zakona o
                  socialni varnosti državljanov, ki prejemajo pokojnino iz držav nekdanje
                  Jugoslavije, glejte, ta dodatek nekaterim osebam pomeni praktično pol pokojnine.
                  In ker niti ne vem, kaj vse imamo zapopadeno v košarici, ki predstavlja indeks
                  rasti cen življenjskih potrebščin, se celo trudim, da je bil na podlagi prvega
                  usklajevanja ta indeks negativen. In tudi tem ljudem je praktično se pol penzije
                  nominalno in realno zmanjšalo. A veste, mi moramo razumeti realnost dvigovanja cen
                  nekih nujnih življenjskih potrebščin; jaz ne vem, ali niso v tej košarici, ker je
                  drugačna. Tako da hočeš nočeš, poglejte, mi smo se odločili tudi, da bomo
                  minimalno plačo, seveda iz polno vidikov, tudi makroekonomskih izhodišč državnega
                  proračuna, ki je vpet v to strategijo, usklajevali na tak način, kot smo rekli, in
                  ga zdaj usklajujemo. Ampak ne samo v teh podjetjih, kjer je minimalna plača pogoj,
                  da sploh plačo imajo in da to podjetje preživi, še v vrsti gospodarskih subjektov
                  praktično plače zaostajajo za pokojnino. A veste, in mi lahko tu nastopamo s
                  polnimi ukrepi, kako na nek način motivirati, to, kar je tudi del teh ukrepov,
                  podaljševanje aktivnosti zaposlenih. Ti ljudje imajo en sam cilj, vam povem, kako
                  čim prej in kako vstopiti v uživanje pravic iz pokojninskega zavarovanja.</p>
               <p>S tem hočem samo poudariti, da je za pozdraviti številne dobre ukrepe in rast
                  gospodarstva, ki daje navsezadnje skupno rast blaginje, da moramo biti bolj
                  pozorni, da so dobrine te družbe, ki jih dosegamo, last nas vseh. Noben problem ni
                  nekomu, ki ima pozicijo predsednika uprav, predsednika tega ali onega nadzornega
                  sveta, pa še dveh drugih nadzornih svetov, živeti v tem svetu in si ustvariti
                  blaginjo. Ampak spustimo se za trenutek takrat, ko posegamo na neko področje, ki
                  morda številčno ne predstavlja tako velikega procenta te družbe, ampak je ta
                  procent tako krut za te ljudi, da bomo morali biti bolj pozorni, resnično.</p>
               <p>Glejte, še nekaj bi rad povedal. Ta neverjetno pozitivna, visoka gospodarska rast
                  ima tudi na podlagi ugotovitev Fundacije, ki je bila pred kratkim pri nas, ki se
                  trudi za izboljšanje življenjskih in delovnih pogojev, temu primerno, kar korektno
                  ugotovitev: prihaja praktično do pregrevanja nekaterih zaposlenih v posameznih
                  gospodarskih subjektih. Praktično se dela že skoraj redno po 9 ur, plača v končni
                  podobi pa zaostaja za vloženim trudom. Prihaja do sorazmerno velikih stresov.
                  Poleg tega pa je gro teh novih zaposlitev še za določen čas  in vsi ti zaposleni nimajo niti poguma ne volje, da bi se
                  kakorkoli nagibali k temu, da povprašajo pri delodajalcu po pravicah, ki bi mu
                  šle.</p>
               <p>Bom zaključil. Želim samo, da me ne razumete napak, ampak neka realnost neke
                  podobe te strategije in te gospodarske rasti ter premika te naše družbe je tudi
                  zelo težka za določen sloj ljudi. In v teh poročilih bi pričakoval, da smo v
                  naprej tudi nekoliko bolj kritični do teh drugih stvari, ki jih navrže določen
                  ukrep. Hvala lepa.</p>
               <p>Gospod Barovič, izvolite.</p>
            </sp>
            <sp who="SDT4:BarovičBogdan">

               <speaker>BOGDAN BAROVIČ:</speaker>

               <p>Hvala lepa. Kolegice in kolegi, predstavniki in predstavnice Vlade, novinarji!
                  Točka 1, gospod minister, jaz vam bom rekel minister, hvala lepa za predstavitev.
                  Res je bila dolga, ampak je bila zelo koristna. Drugič. Veseli smo, da imamo to
                  vsebino. Tretjič, vaš zadnji stavek je bila ugotovitev, da je Slovenija na četrtem
                  mestu, če prav razumem, po uspešnosti približevanja in uresničevanja Lizbonske
                  strategije. Osebno bi raje videl, da smo na devetem mestu, pa da smo bliže
                  uresničitvi tistega, kar v Sloveniji rabimo. Ne mislim nič slabega, ampak želim
                  povedati naslednje, spoštovani gospod minister. Če boste navadnemu človeku rekli,
                  mi smo pa na četrtem mestu po uresničevanju Lizbonske strategije po uspešnosti,
                  vas bo vprašal, kaj to pomeni. In vas bo vprašal, čisto preprosto, pa nisem
                  populist, želim povedati preprosto, zakaj pa nimam jaz na četrtem mestu plače. Kar
                  je resnica, takšno je naše življenje. Zakaj na devetem mestu? Glejte, Zasavje, bom
                  iz Slovenije izhajal, ne more biti nikdar enako, kot je Prekmurje. Slovenija med
                  27 državami Evropske unije se ne sme in ne more absolutno prilagajati zahtevam,
                  ker niso absolutno primerljive, to vi bolje veste od mene. In zdaj bom šel na
                  konkretne točke z vprašanji.</p>
               <p>Prvo področje je energetika. Energetika, poglavje III, ad 2332, električna
                  energija in zemeljski plin, stran 13, 14. Podatki so sicer zanimivi, držijo pa ne.
                  V tem času, ko so ti podatki nastali, so se stvari zelo obrnile na glavo. Vsi
                  vemo, da je zelo nesigurna dobava energenta plina. Vsi vemo, da je želja Evrope po
                  uporabi biogoriv v kogeneraciji povzročila v Sloveniji konkretno inflacijo, saj to
                  vendar država govori; če mi uporabljamo ali pa Evropa uporablja žitarice za
                  koenergent, ne moremo po drugi strani govoriti, da je zdaj inflacija zato, ker je
                  hrana draga, hrana je pa dražja zato, ker je povpraševanje večje od ponudbe, saj
                  to so logične zadeve. In nenazadnje CO2 kvote, to so vprašanja energetike samo.
                  CO2 kvote so sicer krasna zadeva v celoti v Evropi, da vse skupaj znižamo. Samo
                  povejmo enkrat ljudem v resnici, komu koristijo in komu škodijo. Majhna država,
                  navsezadnje smo govorili s kolegi z Vlade, iz evropskih zadev, celo o CO2 kvotah v
                  letalstvu. Mislim, kar pomeni, da  bo - mislim,
                  zdaj karikiram - da bo zdaj Adria Airways letela štiri mesece in pol, pa adijo!
                  Ker smo majhni. Enako velja pri energetiki. Ne morejo nas izsiljevati s CO2
                  kvotami, in enako Vlada potem nas, pač tiste, ki smo energetska dolina, ker ne
                  dobimo ali pa nimamo dovolj denarja za odkup ali pogojev za odkup CO2 kvot, bomo
                  pa zaprli energetsko dolino, ki jo imamo. To so neumnosti, ki po eni strani
                  ustrezajo Lizbonski strategiji, Sloveniji pa pač ne. Zato sem raje na petem mestu,
                  pa to zadevo pustimo takšno, kot je.</p>
               <p>Nadaljujem zgodbo <stage>(pričakujem kasneje komentar)</stage>, javno-zasebno partnerstvo.
                  Krasno, zakon je bil sprejet, poročilo v tem delu je zelo jasno, da se je
                  ustanovil sekretariat, da so bili vsi seznanjeni. Ampak jaz bi rad vedel za enega,
                  dva ali pa tri projekte v Sloveniji, ki so na osnovi Zakona o javno-zasebnem
                  partnerstvu nastali. Mogoče sem neveden, jaz jih ne poznam, ampak jih ni.
                  Konkretno čakam nek projekt, tudi v Zasavju, ki je bil obljubljen, pa ga ni. In
                  nobenega projekta iz javno-zasebnega partnerstva še ni bilo.</p>
               <p>Umikanje države, je bilo povedano s strani gospoda ministra na začetku. Seveda,
                  krasno! Ampak umikanje države tako, da vam nekdo ukaže, umakni se, in izgineš v
                  luknjo in te ni, ne gre. Država se pač umakne tam, kjer ocenjuje, najbrž pametno,
                  kjer je pametno se umakniti. Vsepovsod se umikati, kar zasledimo zadnje čase in
                  verjetno čutite in veste vsi, pa ne gre. In tu jaz nasprotujem. Zato sem raje na
                  šestem mestu, imam raje, da je nekaj državnega, tisto, kar močno, tisto, kar je -
                  to je Winston Churchill nekoč lepo povedal, tisto, kar je trdno in močno, hočejo
                  vedno nasprotniki konfiskirati oziroma razprodati. Ne, držimo tisto, kar je močno
                  in naše, pa tudi če nas bodo na Lizbonski strategiji dali na sedmo ali pa osmo
                  mesto.</p>
               <p>Naslednja zadeva je promet, kjer tudi zastopam kolege. Glejte, saj je krasna
                  zamisel, konkretno se bom dotaknil samo Luke Koper, ampak ne, zakaj bi Luko Koper
                  združevali z Reko pa s Trstom in tako naprej, zakaj, če je naša, slovenska, močna,
                  bogata in nam bo Luka omogočila nadaljnji razvoj, govorim, prometni, 5., 10.
                  koridor, železnice. Zakaj bi se mi razprodajali pa združevali s Trstom? Bodimo
                  konkurenčni! Kar bo, pa bo! Obdržimo Luko samostojno, imejmo Luko Koper našo, na
                  njej razvijajmo ostalo prometno infrastrukturo.</p>
               <p>In nenazadnje zelo konkretno vprašanje, s čimer sem začel in bom končal. Ugotovili
                  smo, da imamo inflacijo, ki je neprimerljiva s stopnjo, določeno v nekaterih
                  pravnih aktih Evropske unije. Vprašanje je zelo jasno - kakšna ta bo predvidoma
                  januarja 2008, ko bomo začeli predsedovati. Jaz verjamem in sem prepričan, da so
                  razlogi inflacije takšni, kot so jih ekonomisti predstavili, torej, rast hrane,
                  rast energentov; zakaj, sem že tako povedal. Zaenkrat verjamem. Ampak kljub temu
                  je pa bistveno zadnje vprašanje, ki ga zastavljam, ki ste ga sami odprli:
                  pokojnine. Kakorkoli že, sami ste lepo povedali, da je zadeva v stagnaciji in da
                  lahko nastane velik problem. Ljudje, ki so pošteno delali 40, ne vem, 43, 45 let,
                  si absolutno, brez dvoma, brez naše politike, brez Lizbonske strategije, brez
                  kogarkoli zaslužijo tisto, kar so vplačali. In tu bom pa jaz zelo pozoren, če bom
                  imel še to možnost, na vse, kar Evropa predvideva, želi, hoče, riše na 50, 100
                  milijonih prebivalcev, mi imamo pa samo 2. Zato ne bom, vsaj v Slovenski
                  nacionalni stranki ne bomo dopustili, da bomo na račun Lizbonske strategije,
                  prilagajanja Evropi, katere sestavni del smo, pa porušili še pokojninski sistem
                      oziroma prizadeli ljudi, ki so ustvarili to,
                  kar danes imamo. To so ljudje, ki so ustvarjali v pretekli državi, niso zato nič
                  drugačni in nič slabši, delali so vse življenje, pošteno so plačevali v
                  pokojninsko blagajno denar, in v zdravstveno in v še katero drugo. In danes ne
                  bomo dovolili, da bodo vsi, vse zavarovalnice pokradle ta denar ljudem, po domače
                  povedano, pokasirale, se privatizirale, mi se bomo pa ukvarjali s problemi
                  upokojencev, kakšne plače, koliko časa bodo morali delati. Kako lahko šofer
                  avtobusa dela, ne vem, da bo star 72 let, no, lepo vas prosim! In to za denar, ki
                  jim ga bomo mi zdaj na osnovi nekih strategij in neke evropske politike milostno
                  dajali, ki so ga pa sami že vplačali. Ne gre to tako. In zato pravim, država naj
                  obdrži tisto, kar je pošteno, kar je državno, in tisto, kar so ljudje že vplačali,
                  naj izkoristijo. In tukaj seveda te politike, pa se lahko še stokrat kregamo z
                  Evropo, pa stokrat predsedujemo, v Slovenski nacionalni stranki take asocialne
                  politike, govorim za vse tisto, kar je bilo zasluženo, ne bomo podpirali.</p>
               <p>Še enkrat, hvala za poročilo, je odlično, fino je, da smo četrti, predlagam pa, da
                  je bolje, da smo deveti, pa naredimo za Slovenijo tisto, kar nam paše ta trenutek
                  in čemur se moramo mi v Sloveniji prilagajati, ne pa da se mi prilagajamo
                  Poljakom, ker imajo čisto druge težave, kot jih imamo mi. Hvala lepa.</p>
            </sp>
            <sp who="SDT4:BrenčičStanislav">

               <speaker>PREDSEDNIK STANISLAV BRENČIČ:</speaker>

               <p>Hvala lepa kolegu Baroviču. Bi morda po tri vzeli v paket? Pa naprej, izvolite,
                  dr. Žiga, pa morda še ostali predstavniki Vlade oziroma bolj zadolženi za nastanek
                  tega programa. Izvolite.</p>
            </sp>
            <sp who="SDT4:TurkŽiga">

               <speaker>DR. ŽIGA TURK:</speaker>

               <p>Ja, če mi dovolite, bi na kratko komentiral, potem bi pa dejansko prosil nekatere
                  kolege za dodaten komentar.</p>
               <p>Kolega Drobnič je pravzaprav opozoril na veliko stvari, ki se jih zavedamo, ki sem
                  jih tudi navedel kot, recimo, odprte stvari, na katere je treba misliti v
                  prihodnosti. To je, kar se tiče na primer Urada za varstvo konkurence. Kar se tiče
                  razvoja elektronskih komunikacij nasploh, ga moram razočarati. Resda mogoče tržni
                  deleži niso taki, kot bi naj bili. Mogoče niso tudi zato, ker država ni naročila
                  Telekomu, da se, bom rekel, uleže na hrbet in se brez boja preda konkurenci. Tu je
                  gospod Simonič oziroma Urad za elektronske komunikacije opravil svojo nalogo, jo
                  še opravlja. Če bi pogledali rezultate oziroma od kod komu v tej
                  telekomunikacijski branži prihaja dohodek, bi videli, da ga je kar nekaj ravno na
                  račun ukrepov regulatorja, da nove ponudnike ščitijo in obstoječe deprivilegirajo.
                  Strinjam se v zvezi z monopoli oziroma nasploh cenami v gradbeništvu. Ja,
                  elektronske komunikacije nič niso tako slabo razvite, med prvimi štirimi, petimi v
                  Evropi je Slovenija, recimo, po dostopnosti interneta v gospodinjstvih, pa po
                  dostopnosti interneta v gospodarstvu. To se mi zdi, da je vseeno bolje, kot če bi
                  bili deveti.</p>
               <p>Segmentacija trga dela, je pravzaprav kar pravilno opozoril na probleme. Dejstvo
                  je, da obstoječe spremembe Zakona o delovnih razmerjih so pač tisto, kar je bilo s
                  socialnimi partnerji mogoče izpogajati. Zdaj lahko tu ocenjujemo, ali bi bilo za
                  gospodarstvo kot tako bolj produktivno, da bi naredili ta trg bolj fleksibilen, pa
                  bi zaradi tega imeli morda kakšne težave, stavke, referendume, skratka,  namesto da bi se delalo, bi se o tem pogovarjalo.
                  Šlo je pač za dogovor.</p>
               <p>Gospod Brenčič je opozoril na zadeve, ki jim je zelo težko ugovarjati s
                  številkami. Dejstvo je, da v vsaki družbi so posamezniki, ki se v nekih razmerah
                  slabše znajdejo, ki so imeli smolo, tako ali drugačno, ki se tako dobro v
                  tekmovalnem sistemu ne najdejo, ki niso imeli možnosti za tako izobrazbo, ki so se
                  poškodovali, imeli nesrečo in tako naprej. In Slovenija je zapisala v ustavo, da
                  je tudi socialna država, da mora za to skrbeti. To poskuša v okviru svojih
                  zmožnosti, ampak spet bom rekel, v agregatu kot številke, tule imam pred seboj eno
                  sliko, ki govori o nivojih prikrajšanja. To je bila neka evropska študija o
                  kakovosti življenja, kjer so merili, kaj si oziroma kakšen delež prebivalstva si
                  ne more privoščiti, recimo, primernega ogrevanja, tedna počitnic na leto,
                  zamenjave pohištva, vsak drugi dan mesa in podobne stvari. In če ta diagram
                  pogledamo, je Slovenija v skupini držav, kot so Velika Britanija, Irska, Francija,
                  Španija, Belgija, Italija in povprečje EU-25 pa EU-15 sta tudi tu nekje. In
                  predvsem razlika po kvartilih, če bi gledali med revnimi in bogatimi, je v
                  Sloveniji tudi primerljiva s temi državami, torej, kar na neko veliko socialno
                  kohezivnost to zgleda. Seveda, te številke nekomu, ki si nečesa ne more
                  privoščiti, ki živi v slabih razmerah, nič ne pomagajo. Potem bom prosil gospo
                  Tomčevo, da bo pojasnila, kakšni detajlnejši ukrepi gredo v to smer. Dejansko
                  nikoli država ne naredi premalo, da poskuša te pomoči čim bolje ciljati oziroma
                  jih čim bolj pošteno razdeliti tistim, ki jih res potrebujejo.</p>
               <p>V zvezi s plačami in pokojninami nasploh. Mi smo imeli kar lepo rast realnih plač
                  v zadnjem času, pokojnin tudi. Skoraj bi nas lahko skrbelo v zvezi s
                  konkurenčnostjo, kaj se na tem področju dogaja.</p>
               <p>Gospod Barovič, dejansko, številka štiri smo po hitrosti, se pravi, nismo pa
                  številka štiri po tem, kateri smo v absolutni vrednosti. Ampak če smo po hitrosti
                  dobri, bomo verjetno tudi po nekih absolutnih kazalnikih napredovali. Popolnoma se
                  strinjam, da mi reform, sprememb in modernizacije ne počnemo zaradi Bruslja. Tudi
                  pravzaprav smisel te prenove Lizbonske strategije je bil v tem, da država članica
                  napiše svoj program, da napiše tisto, kar se njej zdi potrebno, in potem tisto
                  izvaja. In pravzaprav Bruselj gleda primerjavo med tem, kar smo sebi zastavili, in
                  tistim, kar delamo. Torej teh, recimo, splošnih, velikih evropskih smernic je
                  malo, ena je tiste 3% za vlaganje v raziskave in razvoja, ena je tistih 70% delež
                  zaposlenosti, pa zdaj smo dobili teh 20-20-20 na področju CO2 in trajnostne
                  energetike. Mimo tega je pa pravzaprav popolnoma pravilen ta pristop, da
                  pogledamo, kaj nas zanima. V zvezi z energetiko je tako, vse vzhodnoevropske
                  države imajo problem s tem, katero leto vzeti za izhodišče pri kvotah in še pri
                  marsičem drugem, kajti zdaj smo v obdobju hitre rasti, zahodna Evropa je pa v neki
                  fazi, ko stagnira, in je treba te zaveze primerno uravnotežiti. Jaz pričakujem, da
                  bo na evropskem nivoju težko doseči dogovor o tem, kako si bomo breme za teh
                  20-20-20 razdelili, ravno zaradi različnih stopenj v razvoju, ki so jih posamezni
                  deli Evrope dosegli.</p>
               <p>V zvezi z javno-zasebnim partnerstvom, mislim, da kakšni primeri so, mogoče bo
                  gospod Šircelj kasneje me kaj dopolnil.  Sicer pa
                  veliko računamo za ta mehanizem v zvezi z modernizacijo železnic, v zvezi z
                  dodatnim avtocestnim programom in še nekaterimi velikimi infrastrukturnimi
                  investicijami.</p>
               <p>Kar se umika države tiče, sem prepričan, da so za to mizo mnenja različna. Moje
                  osebno stališče je, da iz političnih interesov se stvari ne prodajajo; samo zato,
                  da nisi lastnik, ne prodaš, moram biti neka vsebinska osnova. Nam pa predvsem iz
                  tujine poskušajo včasih ta argument vsiliti pravzaprav kot glavnega.</p>
               <p>Kar se prometa tiče, Luke Koper, izhodišče mora biti, da Slovenija zna
                  izkoristiti, pokasirati, unovčiti svojo geostrateško lego na najboljši možen
                  način.</p>
               <p>V zvezi z inflacijo smo pravzaprav marsikaj rekli. Verjetno bo predvsem te
                  makroekonomske okvire še kolega Vasle nekoliko bolj pojasnil.</p>
               <p>V zvezi s pokojninami. Seveda se lepo sliši, da so si upokojenci pokojnino
                  zaslužili, ampak tega denarja za to pokojnino ni v nobeni banki. Te pokojnine, ki
                  so si jih zaslužili moralno, je treba zaslužiti realno z ljudmi, ki so trenutno
                  zaposleni. Poskušati je treba najti ravnotežje med tem, da imajo upokojenci
                  primerne pokojnine in da so hkrati zaposleni primerno motivirano za to, da delajo,
                  in seveda del teh sredstev se skozi zavarovanje preliva v pokojnine. In zato pač
                  govorim, da je potreben nek medgeneracijski dogovor, ki bo motivirajoč za to, da
                  bo gospodarstvo lahko raslo in da bo tudi denarja za socialno in za pokojnine
                  hkrati dovolj. Prepričan sem, da mi sicer lahko nekaj let pokojnine krijemo tako,
                  da stvari razprodajamo, ampak potem bomo pa vsi skupaj pravzaprav v težavah.</p>
               <p>Toliko z moje strani. Zdaj bi pa mogoče najprej gospoda Vasleta prosil še za
                  njegove komentarje, ker se bom moral posloviti.</p>
            </sp>
            <sp who="SDT4:BrenčičStanislav">

               <speaker>PREDSEDNIK STANISLAV BRENČIČ:</speaker>

               <p>Hvala lepa, gospod minister. Izvolite, gospod Vasle.</p>
            </sp>
            <sp who="SDT4:VasleBoštjan">

               <speaker>MAG. BOŠTJAN VASLE:</speaker>

               <p>Hvala lepa. Spoštovani, lep pozdrav! Inflacija je bila omenjena pri vseh, ki ste
                  podali v tem prvem krogu pripombe in komentarje. Mogoče bi za začetek povedal
                  nekaj dejstev.</p>
               <p>Ko je Slovenija v začetku letošnjega leta prevzela evro, skupno evropsko valuto,
                  je inflacija v Sloveniji znašala nekaj manj kot 3%, kar pomeni, da je bila takrat
                  v začetku januarja Slovenija med tistimi državami evro območja, ki so beležile
                  višjo inflacijo. Kaj so razlogi za takšna gibanja? Ključni razlog je ta, da je
                  Slovenija hkrati dosegala tudi relativno visoko gospodarsko rast. Ta je bila že v
                  lanskem letu približno dvakrat oziroma celo dvainpolkrat večja od gospodarske
                  rasti v ostalih državah evro območja. Podatki Evropskega statističnega urada
                  kažejo, da je to čisto običajna stvar, da države, ki beležijo višjo gospodarsko
                  rast, hkrati beležijo tudi višjo inflacijo. Tu gre za poznane procese
                  približevanja. Višja gospodarska rast seveda pomeni višjo produktivnost in ta
                  produktivnost potem posledično vpliva tudi na višji nivo cen. V zadnjih treh,
                  štirih mesecih je v Sloveniji dejansko prišlo do pospeška inflacije. In podatki,
                  ki jih je objavil slovenski Statistični urad, kažejo, da je ta pospešek rasti cen
                      posledica dveh dejavnikov, in sicer imamo na
                  eni strani cene hrane in na drugi strani cene nafte. Oba dejavnika sta dejavnika,
                  ki nista specifična samo za Slovenijo, ampak se v bistvu dogajata na svetovni
                  ravni. Cene hrane so se spremenile predvsem zaradi gibanj, ki jih beležimo na
                  globalni ravni. Tu gre na eni strani za povečano povpraševanje držav, ki se hitro
                  razvijajo v Aziji, in na drugi strani za že omenjeno preusmeritev dela
                  proizvodnje, ki je bilo prej namenjeno izključno prehrani, tudi v alternativne
                  vire energije. In podobno je z nafto. Slovenija praktično oziroma v celoti uvaža
                  vso nafto in cene, ki se določajo na svetovnem trgu, se samo prenašajo v slovenski
                  trg. Kaj lahko pričakujemo v naslednjih mesecih? Vemo, da se je nafta v zadnjem
                  tednu ponovno podražila, da se je dvignila preko 80 dolarjev za sodček, in te
                  višje cene nafte se bodo prenesle tudi v gibanja v Sloveniji seveda. Na drugi
                  strani tako Evropska komisija kot Mednarodni denarni sklad še naprej svarijo, da
                  se lahko tudi cene hrane do konca letošnjega leta še nekoliko povišajo. Zato bosta
                  ta oba dejavnika lahko vplivala tudi na rast cen v Sloveniji. Torej lahko
                  pričakujemo, da bodo cene v Sloveniji še naprej nihale in verjetno v zadnjih treh
                  mesecih letošnjega leta tudi nekoliko navzgor. Vendar, kar je tu ključnega pomena,
                  je to, da ta inflacija, ki jo imamo, ni posledica neustreznih politik, ki bi jih
                  vodili v Sloveniji. Vse tri ključne politike, s katerimi lahko vplivamo na
                  inflacijo, poleg te najpomembnejše denarne politike, ki je sedaj v pristojnosti
                  Evropske centralne banke in ima Slovenija v bistvu v tem evrosistemu samo enega
                  izmed trinajstih glasov, torej lahko prispeva do določene mere, vendar ne smemo
                  pričakovati preveč. Torej, vse tri politike, ki ostanejo Vladi, nosilcem
                  ekonomskih politik doma, fiskalna politika, dohodkovna politika in politika
                  reguliranih cen, te politike so naravnane tako, da ne povzročajo dodatnih
                  inflacijskih pričakovanj. Če smo še v začetku letošnjega leta pričakovali, da bo
                  javnofinančni primanjkljaj znašal okoli 1,5% bruto domačega proizvoda, potem
                  zadnji podatki Ministrstva za finance kažejo, da bo ta več kot polovico manjši in
                  bo predvidoma znašal samo 0,6%. Torej se je v letošnjem letu fiskalna politika
                  nekoliko spremenila, postala je bolj restriktivna, kar pomeni, da bo prispevala k
                  umirjanju cen že v naslednjem letu. Podobno je pri dohodkovni politiki. Bil je
                  parafiran socialni sporazum, ki ohranja vse ključne usmeritve, ki smo jim bili
                  priče že v preteklosti. In te usmeritve so takšne, da ne bodo povzročale dodatnega
                  pritiska na cene. Na koncu bi pa rad omenil še regulirane cene. To so tiste cene,
                  ki so pod neposredno oziroma posredno pristojnostjo vlade, ki jih vlade določajo
                  same. Te cene se v letošnjem letu gibljejo, rastejo počasneje, kot rastejo tiste
                  cene, ki se oblikujejo prosto na trgu. To pomeni, da tudi ta politika Vlade
                  prispeva k temu, da cene rastejo počasneje, kot bi sicer. Torej, če na kratko
                  povzamem. Zaradi tega, ker so vse politike naravnane tako, da ne dopuščajo neke
                  pretirane rasti cen, tako na ravni Evropske unije kot na ravni Slovenije, to
                  pomeni, da lahko pričakujemo, da se bo inflacija v prihodnjem letu umirila, da se
                  bo vrnila na stopnje, ki smo jih beležili ob vstopu v evro območje, na raven okoli
                  3%. Hvala. </p>
            </sp>
            <sp who="SDT4:BrenčičStanislav">

               <speaker>PREDSEDNIK STANISLAV BRENČIČ:</speaker>

               <p>Hvala lepa gospodu Vasletu, z Urada za makroekonomske analize in razvoj. Gremo
                  naprej, na drugi sklop vprašanj. Ali bi še kdo<gap n="..."/>? Izvolite.</p>
            </sp>
            <sp who="SDT4:TurkŽiga">

               <speaker>DR. ŽIGA TURK:</speaker>

               <p>Če bi mogoče še gospod Matjašec za notranji trg oziroma varstvo konkurence malo
                  pojasnil.</p>
            </sp>
            <sp who="SDT4:BrenčičStanislav">

               <speaker>PREDSEDNIK STANISLAV BRENČIČ:</speaker>

               <p>Kar izvolite, gospod Matjašec.</p>
            </sp>
            <sp who="SDT4:MatjašecBrane">

               <speaker>BRANE MATJAŠEC:</speaker>

               <p>Hvala lepa. Ministrstvo za gospodarstvo opravlja tudi naloge na področju varstva
                  konkurence. In sicer je za to zadolžen organ v sestavi ministrstva, to je Urad za
                  varstvo konkurence, ki na osnovi sprejete zakonodaje skrbi za uveljavljanje in
                  varovanje  konkurence. Tu imam njegovo stališče,
                  glede na to, da smo se v zadnjih tednih precej ukvarjali in se tudi sestajali na
                  eni strani s trgovci, na drugi strani z dobavitelji in skušali priti skupaj nekako
                  do ocene, kdo je tisti, ki si je pri zadnjih povišanjih morebiti odrezal večji del
                  pogače, kot bi si jo smel. Urad za varstvo konkurence je prisostvoval vsem tem
                  pogovorom z namenom, da tudi s strani svojih pristojnosti ugotovi, ali dejansko
                  obstojajo razlogi za njegovo posredovanje. Pri čemer ugotavlja, da v Sloveniji
                  izstopajo, kot nam je znano, tri večje trgovske verige. Mercator, ki se je širil s
                  kombinacijo notranje rasti in prevzemov, Tuš, primarno z notranjo rastjo, izjemoma
                  je bila tu družba Vele, ki pa v primerjavi z notranjo rastjo je relativno
                  nepomembna, in pa Spar, ki se je širil izključno z notranjo rastjo. Izključno v
                  primeru, da bi bila dokazana zloraba prevladujočega položaja, bi bilo mogoče
                  poseči po strukturnih ukrepih. Pa še to le v primeru, da ne bi bilo mogoče na drug
                  način odpraviti pogojev, ki omogočajo zlorabe. Pri omenjenih trgovskih družbah gre
                  dejansko za visoko koncentracijo tržnih deležev, cca 80% tržnega deleža v
                  Sloveniji odpade na te tri družbe. Vendar pa ugotavljamo vsakodnevno, da vstop
                  novih trgovcev, tako imenovanih nizkocenovnikov, ima prihodnost, torej obstoja
                  prostor za njihov vstop, kar dejansko pomeni tudi novo konkurenco. No, in tu
                  mislim predvsem na Schlecker, ki ga še ni bilo, Getro. No, in tu vidim tudi sam
                  prvo nalogo urada, da ugotovi, ali vsi slovenski proizvajalci dejansko imajo
                  enakovredne možnosti za dostop na police nizkocenovnikov, tako kot so imeli na
                  police prej omenjenih treh trgovcev. Dogovori o cenah, delitvi trga in podobno
                  torej predstavljajo klasične oblike omejevalnih sporazumov oziroma kartelov, ki pa
                  jih je treba najprej dokazati, in to v za to predpisanem postopku. Tako da tu
                  vidim konkretno akcijo UVK pred dvema tednoma, ki je posredoval vprašalnike
                  proizvajalcem in trgovcem, z namenom, da na osnovi teh odgovorov dobi odgovor na
                  vprašanje, ali so si dejansko odrezali več. Po analizi teh pridobljenih podatkov
                  se bo pa lahko odločalo o naslednjih korakih. Vendar tu je težava, ker v veljavnem
                  Zakonu UVK to sodelovanje nekako ni sankcionirano in so odgovori na tovrstna
                  vprašanja leta 1995 bili 25% zgolj. No, predlog novega zakona, ki je v postopku,
                  pa bo to nesodelovanje tudi sankcioniral. Hvala lepa.</p>
            </sp>
            <sp who="SDT4:BrenčičStanislav">

               <speaker>PREDSEDNIK STANISLAV BRENČIČ:</speaker>

               <p>Hvala lepa. Gremo kar naprej z vprašanji, pa bodo tudi predstavniki Vlade v
                  nadaljnjem odgovarjanju vstopali s pojasnili. Gospod Cvikl, izvolite.</p>
            </sp>
            <sp who="SDT4:CviklMilanMartin">

               <speaker>MAG. MILAN M. CVIKL:</speaker>

               <p>Hvala lepa. Gospod predsedujoči, lepo, da ste malo ustavili vladne predstavnike v
                  uvodnih predstavitvah, ker večino tega smo lahko prebrali.</p>
               <p>Temeljna dilema, gospod minister, je seveda, ali je ta kozarec napol prazen ali
                  napol poln. Vi seveda menite, da je napol poln, 60% ljudi pa pravi, da je napol
                  prazen. Kakšno je stanje navedenih problemov tri leta po volitvah - položaj
                  delavcev, 60% meni, da je danes slabše. Ena petina ljudi, od takrat, ko se je to
                  začelo meriti, meni, da je položaj slabši. 
                  Nekateri so danes že tu govorili, predvsem koalicijski poslanci, da obstajajo
                  problemi v trgu dela, ne samo pri delavcih, to obstaja v storitvenem sektorju,
                  obstaja v državni upravi, obstaja, kot kažejo analize, ena največjih intenzivnosti
                  dela, ki jo imamo v Sloveniji, in seveda, že od Vide Tomšič naprej imamo največjo
                  stopnjo zaposlenosti žensk. Torej, to niso neke novosti. Temeljno vprašanje torej,
                  kakšna je res slika. Ne zato, ker sem opozicijski poslanec, ampak zato, ker gledam
                  podatke Ministrstva za finance v drobovje, se ne morem strinjati z vašo oceno, da
                  je stanje dobro. Najprej je treba povedati, da se to najbolj generično kaže v
                  inflaciji. Inflacija je generično odraz tega, da je v strukturi tega gospodarstva
                  nekaj narobe - da povpraševanje presega, bistveno presega ponudbo. Seveda bomo
                  tudi o posameznih politikah naprej govorili, ampak temeljna sprememba v tem
                  mandatu za razliko od prejšnjih mandatov je, da v tem mandatu zelo pospešeno
                  povečujemo zadolževanje Slovenije. Če vi mislite, da je gospodarska rast, ki je,
                  zanimivo, se strinjamo, lahko je visoka, ampak veste, najvišjo gospodarsko rast
                  smo imeli v drugem kvartalu leta 1999 v višini 7,4, na kvartalni ravni. Na ravni
                  5,9 oziroma na kvartalni ravni tega drugega četrtletja je bila pa vsaj 4-krat
                  presežena v preteklosti. Vendar, gospod minister, od leta 1994 do leta 2004 je
                  stopnja bruto zadolženosti Slovenije bila praktično ničelna. Približno 10 milijard
                  dolga smo prevzeli leta 1994 s tako imenovanim dogovorom s tujimi kreditorji,
                  potem pa smo to povečali v 10 letih na približno 14, 15 milijard evrov. Od
                  decembra 2004 do aprila 2007 je prirast bruto zadolževanja v Sloveniji dodatnih 14
                  milijard evrov, s 15 na 29 milijard evrov. To so podatki Banke Slovenije in tisti,
                  ki, če zdaj že govorimo o inflaciji, malo analizira inflacijo, in to je IMF, in če
                  kdo gleda, kaj se dogaja v vseh štirih bilancah, tudi, če hočete, v plačilni
                  bilanci in bilanci finančnih odnosov. In v dveh in pol letih povečati rast oziroma
                  bruto dolg za enak obseg kot v 12, 10 letih prej, mora vplivati na višjo rast.
                  Dilema je seveda ta, kam ta dolg gre, kam to bruto zadolževanje gre. Če berete
                  tuje časopise, bi vas rad spomnil, da se je nekaj dni nazaj, prejšnji vikend,
                  sesul Northern Rock. Northern Rock je tretji največji <q>"mordgage business"</q>
                  posredovalec v Veliki Britaniji. Sesul se je zato, ker mu je padel njegov model -
                  kratkoročno se je zadolževal in dolgoročno posojal. In seveda Slovenija, v kateri
                  si velike banke, domače in tuje, izposojajo v tujini, potem pa gre ta denar v
                  glavnem za to, kar se dogaja na borzi, prevzeme in tako naprej, zelo malo pa za
                  dejansko rast ustvarjanja kvalitetnih novih delovnih mest, seveda ne more
                  dolgoročno kvalitetno rasti. Midva imava lahko zdaj tu diskusijo o tem, ali je
                  zdaj dobro, da se tudi Dars tako zadolžuje. Ne vem, mislim, da se, kot pravijo
                  nekateri, in to analitiki dobro vedo, povečuje predvsem zaposlovanje v sektorjih,
                  kjer je nizka dodana vrednost. Tule čez te dni popravljajo ploščad pri
                  Maximarketu. Pojdite pogledat, kdo to dela! To delajo delavci, ki so prišli iz
                  tujine, delavci, ki nimajo nobenih pravic, in tako dalje. Gospod republiški
                  inšpektor za delo je govoril o problemih, ki jih imamo zaradi tega. To niso
                  delovna mesta, ki so kvalitetna, to niso delovna mesta, ki lahko dolgoročno
                  dvignejo Slovenijo na četrto mesto  v Evropski
                  uniji. To je stran povpraševanja. Na strani ponudbe pa, in se strinjam z gospodom
                  Matjašcem, obstaja vrsta ovir v, recimo temu, trgovskih verigah, obstaja vrsta
                  problemov v agroživilski industriji, obstaja vrsta problemov v nemenjalnem
                  sektorju, o čemer nekoliko kasneje.</p>
               <p>Vi pravite, da je situacija dobra, ker imamo nekaj višjo inflacijo kljub temu, da
                  imamo visoko gospodarsko rast. In gospod Janez Janša je govoril, da imamo
                  situacijo, ki je podobna, kot je bila v Irski. Vsi, ki ste analizirali Irsko,
                  veste dobro, da je na Irskem gospodarska rast in inflacija bila povzročena zaradi
                  povpraševanja, ki ga je povzročil priliv iz neto varčevanja vseh ostalih neirskih
                  Evropejcev. Iz evropskega proračuna so dobivali 3 do 4% BDP. Slovenija v letu 2007
                  bo mogoče izravnana z evropskim proračunom. In zato je slovenska gospodarska rast
                  izraz zadolževanja, Irska je bila pa izraz neto varčevanja in prenosa neto
                  varčevanja iz evropskih proračunov v irske proračune. In situacija, ki jo imate
                  pri slabem črpanju <stage>(govorim o podatkih Ministrstva za finance)</stage>, kaže, da boste
                  prišli v letu 2007, 2008 in 2009 v resen problem izpada prilivov iz Evropske
                  unije. Včeraj ali dva dni nazaj ste lahko brali, da tudi cel evropski socialni
                  sklad 120 milijonov evrov, kot je bilo predvideno v letošnjem letu, ne bo počrpan.
                  Vlada je pa mesec nazaj poslala v Državni zbor informacijo, da bo tega izpada za
                  60 milijonov evrov. Torej, če mislite, da ste na Irskem, je v osnovi politika, ki
                  jo počnete, napačna. Zato je naša ocena ali pa moja ocena kot ekonomista, da ne
                  bom govoril o stranki v celoti, ta, da ste povzročili s spremembo vzorcev
                  obnašanja pravzaprav izpad dolgoročnega prilagajanja slovenskega gospodarstva.
                  Javnofinančna situacija je slabša; bom potem še na vaših podatkih povedal pri
                  raziskavah in razvoju. In seveda zadolževanje kot način zamenjave nekaterih
                  razvojnih projektov, mislim na Dars, mislim tudi na železnice, pretežno se
                  zadolžujejo, zadolžujejo se za take stvari, kot je izplačilo plač, kaže, da ni
                  bilo dovolj prilagoditev.</p>
               <p>Naredili ste nekatere prilagoditve in pravite, da je bila davčna politika prava.
                  Seveda moram povedati, da podatki kažejo drugače. Leta 2004 je bila obdavčitev iz
                  davka od dobička 1,98% BDP. Ko se je razširila davčna osnova in ko ste samo
                  ohranili olajšavo za raziskave in razvoj, vas moram popraviti, ne na novo uvedli,
                  ker so bile olajšave za vse naložbe, vključno za raziskave in razvoj, ohranili ste
                  pa za raziskave in razvoj, se je delež davka od dobička v BDP povečal na 3,17% v
                  enem letu, z leta 2004 na leto 2005. In to je, če hočete, temelj gospodarskega
                  uspeha te Vlade. Mramorjeva reforma. Dilema je, gospod Vasle, gospod minister, ali
                  je to dolgoročno vzdržno. In seveda podatki kažejo, da vam to ostaja približno na
                  tej milijardi evrov, je ta obdavčitev slovenskega gospodarstva, ki postane posebej
                  problematična, ko bodo zaradi prevzemov morali menedžerji izplačevati sebi višje
                  dohodke, zato da bodo lahko vrnili kredite. In podatki, če gremo potem še naprej
                  na davčno reformo, kažejo, da, ja, približno 10% ljudi je z davčno reformo
                  zadovoljnih, in veva, katerih 10% ljudi - zgornji razred, ki se mu je za približno
                  20% neto plača dvignila. In kot pravi, kajne, Bine Kordež, imam zdaj pač 1.200
                  evrov neto mesečne plače več. Tudi poslanci jo imamo, približno sem izračunal,
                  200, 300 evrov je mesečna plača neto višja zaradi  davčne reforme - vsi, ki so nad približno 90%. In zato samo 12%
                  ljudi pravi, da je stanje boljše.</p>
               <p>Nemenjalni sektor in zgodba okrog agroživilstva je zelo resna zgodba. In jaz se tu
                  strinjam, vse napore Ministrstva za gospodarstvo v to, da se vzpostavijo
                  enakopravni pogoji, napore Ministrstva za kmetijstvo, da se v agroživilstvu
                  ohrani, kar je mogoče, bomo podpirali. Vendar za to ni nobenih virov in ni nobene
                  prilagoditve v proračunu, kot je bil sprejet na Vladi 31. julija. Če boste kaj
                  popravljali, danes smo slišali, da se koalicija dobiva, verjetno ob 11.00, v redu,
                  bomo podpirali to. Torej, temeljno vprašanje je, kaj boste naredili. Ali bo 1.
                  oktobra Vlada prinesla proticiklični proračun. Zakaj proticiklični proračun? Ali
                  bo to proračun, ki bo tako, kot predvidevajo modeli, ponovno vrnil v financiranje
                  iz državnega proračuna financiranje nekaterih še vedno samonosilnih projektov;
                  mislim tu na Dars. Poglejte si študijo Žana Oplotnika in Franca Križaniča iz leta
                  2005: če leta 2009 ne vrnemo sofinanciranj iz državnega proračuna v avtoceste, bo
                  treba podaljšati vračanje kreditov do leta 2070, v najbolj skrajni varianti.
                  Alternativa je seveda uvesti elektronsko cestninjenje. Samo rad bi videl tistega,
                  ki bo v Grosupljem postavil, kot se temu reče, cestninsko postajo. Rad bi videl
                  tistega. In rad bi videl tistega, ki bo na zgornji obvoznici, ljubljanski,
                  postavil cestninsko postajo. Se pravi, ali bo proticiklično delovanje, to bomo
                  zelo hitro videli. In bomo primerjali z vsem tem, kar tukaj trdite.</p>
               <p>In drugo, ali boste - to, kar je po mojem treba narediti, zato da ne boste
                  zavozili na dohodkovni politiki - uvedli draginjski dodatek. Mislim, da je
                  potreben. Ali pa izredno revalorizacijo transferjev, vseeno. Dejstvo je, da
                  inflacija ni 2%, kot se predvideva in je v zakonu usklajeno, da se usklajuje
                  minimalna plača. Inflacija je 3,5. Inflacija se povečuje relativno na Evropsko
                  unijo, v Evropski uniji pada. In gospod Vasle je korektno povedal, bodo nihaji
                  navzgor. Mislim, da bodo ti nihaji zelo pomembni, ker ste tudi pri trošarinah na
                  robu evropskih. In zato nimate kaj zelo veliko prostora. Se pravi, ali boste
                  pripravili takšne vrste proticikličnega proračuna. Jaz dvomim, zato ker ste pač,
                  tisti, ki so strokovnjaki tu, za razliko od Vlade, ki sedi zdajle na nekem drugem
                  mestu, v predvolilnem letu. Vendar bi bilo dobro to narediti. Enako kot bi bilo
                  dobro nekaj narediti na pokojninski zgodbi.</p>
               <p>In naj zaključim. Ne varati samega sebe s podatki o 0,6 primanjkljaja javnih
                  financ v letu 2007. Tu v tej dvorani je včeraj bilo povedano, zakaj je do tega
                  prišlo. Zgodba se imenuje gibanje na trgu delnic in zgodba se imenuje Sod.
                  Slovenska odškodninska družba je do sedaj pričakovala primanjkljaj v višini
                  približno 1%. Ker smo pa spremenili mednarodne računovodske standarde, pa ona
                  ocenjuje, da je njena vrednost premoženja danes 2,1 milijarde aktive in 1,7
                  milijarde obveznosti. Torej, iz tega je nastal ne minus 1%, ampak plus 1%. Imate
                  dva dogodka, imate znižanje - Bajuk pravi, ja, smo po ESA-95 na 43,6. Ha, ha, ha!
                  Po državnem proračunu ste še zmeraj na 25%. Državni proračun, na njega vplivate.
                  In zato ne uporabljati neke rezerve, ki mogoče je na Sodu, za to, da drugje niste
                  varčni. Ker Sod, če danes vse da na trg, sesuje slovensko borzo. Zato je reči, da
                  je njegovo premoženje vredno 2,1, navadno varanje samega sebe.  In zaključim seveda z vašim področjem. Za raziskave in razvoj,
                  piše v tej lepi knjigi - jaz je ne bi tako, bi rekel, pošiljal po Evropi, zato ker
                  nekateri podatki ne držijo -, piše, da boste, kako že piše, da boste do leta 2010
                  dosegli ciljno raven, ki je 1,3% BDP iz javnih sredstev. V proračunih 2008, 2009
                  ostajate na borih 0,7, 0,77. Nobene spremembe v času mandata vaše Vlade. Torej, če
                  boste res uspeli, in mislim, da je nekaj prostora, pa zmanjšati mogoče obrambni
                  del, mogoče prilagoditi kmetijski del, pa boste res lahko povečali. Vendar podatki
                  iz državnega proračuna, ko gledamo strukture, in gledam podatke Ministrstva za
                  finance, si nič ne izmišljujem, kažejo, da potrebne prilagoditve ni tudi na
                  področju, ki ga vi pokrivate.</p>
               <p>Sklepam. Ali bo proticiklični proračun in ali boste kaj naredili na draginjski
                  dodatkih, ker s tem boste preprečili potencialno dohodkovno inflacijsko spiralo.
                  In podpiram vse aktivnosti, ki jih boste počeli na nemenjalnem sektorju. Hvala
                  lepa.</p>
            </sp>
            <sp who="SDT4:BrenčičStanislav">

               <speaker>PREDSEDNIK STANISLAV BRENČIČ:</speaker>

               <p>Hvala lepa gospodu Cviklu. Poglejte, preden nadaljujem, bi vas vljudno prosil -
                  jaz razumem, materija, ki je danes predmet te diskusije, je, lahko rečemo,
                  strateško usodna, v pozitivnem in tudi negativnem smislu, za tistega, ki se je
                  vanjo poglobil. Ampak vseeno bi prosil, da poskušamo skoncentrirati svoje razprave
                  na malo krajši čas. Če želimo dati možnost vsem, da povedo svoj pogled na ta
                  program in dobijo odgovore vsaj na kakšno konkretno vprašanje. Lepo prosim.</p>
               <p>Na vrsti je gospod Ziherl. Izvolite.</p>
            </sp>
            <sp who="SDT4:ZiherlMilenko">

               <speaker>MILENKO ZIHERL:</speaker>

               <p>Hvala za besedo. Najprej bi nekoliko popravil kolega Cvikla. Omenil je, da tule
                  čez cesto izvaja podjetje Tehnik s samimi tujci. To ne drži. Tehnik je škofjeloško
                  podjetje in vsak dan srečujem cel kup znancev, sosedov in tako naprej. Morda ima
                  res določen procent tudi tujcev, ampak to je pogoj, da se uveljavi na trgu. V
                  podjetju je vsaj 300 do 500 zaposlenih domačinov. Morda je res tudi nekaj
                  prišlekov z juga, ki so v Škofji Loki že 20 in več let in so stalni sodelavci
                  Tehnika.</p>
               <p>Potem je želel cestninsko postajo v Grosupljem. Jaz sem zelo vesel, ker je ena nad
                  Vodicami, kjer se še vedno zastonj, pa morda še kakšen naš kolega, vozimo, ker nam
                  je tako uredil gospod Tone Rop. Pa seveda mu je hvaležnih kakih 1.000
                  Škofjeločanov iz bližnje okolice.</p>
               <p>Sedaj pa o samem poročilu. Poročilo je vsekakor spodbudno, vendar pa, ker je cel
                  kup aktivnosti, so nekatere bolj uspešno izvedene, nekatere pa bolj šepajo oziroma
                  še niso dosegle optimalnega maksimuma. To je tako kot s kolono vozil - določa jo
                  najpočasnejše vozilo.</p>
               <p>Zdaj bi pa nekaj o rezervah, ki jih vidim na osnovi podatkov iz poročila. Predvsem
                  raziskovalna dejavnost. Minister je omenjal izredno visoko število člankov. Sam bi
                  raje videl visoko število inovacij in patentov. Leta in leta sem delal v Savi
                  Kranj, kjer je bila, dokler je ni prevzel Goodyear, izredno močna inovacijska
                  dejavnost. Pokazalo se je, da v desetih zelo takih inovacijah, za lase
                  privlečenih, je bila sigurno ena močna, ki je prinesla velike dohodke. Torej,
                  inovacije in patenti, to področje je še precej odprto, kjer moramo
                  napredovati.</p>
               <p>Potem povezava fakultete in inštituta s tovarno. Izredno  slabe izkušnje, 20 let stare, tri leta Terma. Mi smo govorili A,
                  oni so delali B. Študentski servis, imam zelo slabo o njem. Obstojajo zavodi za
                  zaposlovanje in bi lahko posredovali študentsko delo. Študentski servisi, cel kup
                  jih je pralnica denarja. Enega imamo pri nas v Škofji Loki, ki je delal eno leto
                  brez licence, prevaral 6.000 študentov, ki morajo plačati dohodnino.</p>
               <p>Druga tema, kjer so velike rezerve in nas čakajo naloge, pa so odgovori na
                  klimatske spremembe. V Sloveniji imamo veliko rezervo v biomasi. Milijon kubičnih
                  metrov je še vedno neizkoriščenega lesnega odpadka, ki več ali manj gnije po
                  gozdovih in se na koncu pretvarja v štirikrat in petkrat hujši toplogredni plin
                  metan. Vendar tudi biomasa že doživlja - nakazujejo se novi trendi. Biomasa ni
                  samo energent, ampak je surovina za polimerno kemijo. In cel kup izdelkov je, ki
                  nastajajo iz koruzne slame in celuloze.</p>
               <p>Svet vedno bolj rešuje tudi vpliv toplogrednih plinov s prometno ureditvijo.
                  Poznana je prometna ureditev Londona in na podobno prometno ureditev gre New York.
                  S tem sem se seznanil kot predsedujoči skupine Globe oziroma naše delegacije, pet
                  poslancev nas je bilo v Londonu, kjer so nam predstavili - z obdavčitvijo konic in
                  z boljšim javnim prevozom. In bi tudi nekaj podobnega s tramvaji; tak lep tramvaj,
                  kot je v Strasbourg, bi bil primeren tudi za Ljubljano. Naloga za župana, ki je
                  baje sposoben menedžer. Letala, letalskemu prometu grozi huda konkurenca z
                  železniškim. V načrtu je hitra železniška povezava proti Muenchnu. Torej bodo
                  nekatere letalske linije postale nekonkurenčne in bodo ukinjene. In morda nek
                  bodoči transport bo z vlaki, ki so podobni francoskemu <q>"teževeju"</q>, nekako iz
                  Londona prideš v dveh urah, s <q>"teževejem"</q> v Pariz, prideš v dveh urah v Marseille.
                  In če grem iz Londona na Azurno obalo, bom vzel <q>"teževe"</q>, ne pa več letala. In to
                  se bo spremenilo. Slovenija pa ima veliko priložnost, predvsem ker je v Sloveniji
                  križišče 5. in 10. koridorja, torej lahko izkoriščamo oba koridorja; nanj navezati
                  Luko Koper in Aerodrom. Tu so še velike priložnosti. Hvala lepa.</p>
            </sp>
            <sp who="SDT4:BrenčičStanislav">

               <speaker>PREDSEDNIK STANISLAV BRENČIČ:</speaker>

               <p>Hvala lepa. Replika, gospod Cvikl. Ob tej prvi repliki bi skoraj priporočal, no,
                  da prepustimo diskusijo za odgovore tistim, ki so gradivo pripravili in za njim
                  stojijo, da se ne bomo preveč spustili v to medsebojno izmenjavo pogledov.
                  Izvolite, gospod Cvikl.</p>
            </sp>
            <sp who="SDT4:CviklMilanMartin">

               <speaker>MAG. MILAN M. CVIKL:</speaker>

               <p>Nima smisla, se odpovedujem repliki.</p>
            </sp>
            <sp who="SDT4:BrenčičStanislav">

               <speaker>PREDSEDNIK STANISLAV BRENČIČ:</speaker>

               <p>Ne, izvolite. Hvala lepa. Potem dobi besedo gospod Slavinec, nato pa bodo sledili
                  odgovori. Izvolite, gospod Slavinec.</p>
            </sp>
            <sp who="SDT4:SlavinecMitja">

               <speaker>DR. MITJA SLAVINEC:</speaker>

               <p>Hvala lepa za besedo. Začel bom s podobno ugotovitvijo, kot sem že enkrat prej na
                  podobno temo oziroma poročilo. In sicer, ugotavljam, da je znanju za gospodarski
                  razvoj v tem dokumentu namenjenih zgolj štiri strani. Druga prednostna razvojna
                  naloga, učinkovito ustvarjanje, dvosmerni pretok in uporaba znanja za gospodarski
                  razvoj in kakovostna delovna mesta, od 19. do 23. strani. Jaz se bojim, da bomo
                  cilje Lizbonske strategije težko dosegali  ali pa
                  obrnimo, prepričan sem, da bi jih bistveno lažje dosegali, v kolikor bi dajali
                  tudi na formalni ravni in tudi na ta način znanju večji pomen.</p>
               <p>Sam bi se dotaknil doseganja 3% za raziskave in razvoj. Zavedam se, da jih je
                  težko doseči. Zavedam se, da k temu prispeva veliko tudi nekaj objektivnih dejstev
                  in razmer. Vendar na tem mestu izpostavljam, da mogoče še bolj pomembno kot obseg
                  sredstev, je potem res pomembno tudi to, kako so ta sredstva zares izkoriščena,
                  komu so namenjena in nenazadnje, kakšne učinke s temi sredstvi, namenjenimi
                  raziskavam in razvoju, dosegamo. Prejšnji teden je Odbor za gospodarstvo imel
                  svojo sejo v Celju na sejmu in tam smo lahko kar direktno, neposredno izvedeli, da
                  seveda raziskave in razvoj, vendar na koncu se aplicirajo zadeve v nove
                  tehnologije. In so nove tehnologije tiste, ki omogočajo gospodarstvu hitrejši
                  razvoj in večjo dodano vrednost ter konkurenčnost na zahtevnem trgu. Zaradi tega
                  opozarjam, da je prav gotovo še veliko področij in veliko možnosti, kjer je prav
                  na vpeljevanju in olajšavah za to, če se podjetja odločajo za nove tehnologije,
                  veliko možnosti. In velja temu nameniti še toliko več pozornosti.</p>
               <p>Nenazadnje, velik del sredstev je namenjenih kmetijskim subvencijam, o čemer sem
                  že tudi pred časom govoril. Ni prav, da so kmetijske subvencije namenjene zgolj
                  temu, da z njimi kompenziramo cenovne razlike oziroma dosegamo takšne cene hrane,
                  ki so še v dani situaciji sprejemljive. Kajti s tem ne prispevamo k temu, da bi se
                  zares naše kmetijstvo lahko postavilo konkurenčno ob bok, recimo, ameriškemu ali
                  kakšnemu drugemu in da bi s tem denarjem, ki ga investiramo v kmetijstvo, tudi
                  prispevali k novim tehnologijam, kajti moramo vedeti, da bo samo to potem
                  proizvodnjo hrane pocenilo oziroma produktivnost v kmetijstvu dvignilo na tako
                  raven, da ne bomo obsojeni še stoletja na subvencioniranje v kmetijstvu.</p>
               <p>In še zadnja stvar. Slišali smo o konkurenčnosti na področju izobraževanja.
                  Seveda, konkurenčnost na področju izobraževanja. Vendar jaz si konkurenčnost na
                  področju izobraževanja predstavljam kot konkurenčnost, usmerjeno v znanje. Sedaj
                  pa praksa kaže, da je to konkurenčnost, usmerjena v pridobivanje certifikatov, za
                  čemer pa to znanje ne stoji. Da bom zelo konkreten, konkurenčnost na pridobivanju
                  diplom, za čim manj denarja dobiti čim več diplom. In kar je najhujše pri tem,
                  poudarjam, preden nadaljujem, za temi diplomami ne stoji tisto znanje, ki bi si ga
                  želeli, tisto znanje, ki je včasih stalo za diplomami, in predvsem tisto znanje,
                  ki ga potrebuje Slovenija, da lahko implementira to, na kar sem v začetku
                  opozarjal, znanje za gospodarski razvoj.</p>
               <p>In če sedaj nadaljujem prej začeto misel, kar je najhujše, ta konkurenčnost in
                  tudi nekateri ukrepi, nenazadnje sem o tem prejšnji teden že pri sprejemanju
                  Zakona o osnovni šoli, ki je temelj in baza vsega nadaljnjega izobraževanja, vodi
                  v to, da se bo še bolj zmanjšalo odločanje in tudi sama popularnost
                  naravoslovno-tehničnih poklicev, ki so pa temelj in baza kakršnegakoli
                  aplikativnega znanja, torej aplikativnosti vseh teh raziskovalno-razvojnih
                  projektov, torej, pripeljati jih neposredno  v
                  gospodarstvo. Ni rešitev, pravim, da niso rešitev privatne fakultete in univerze,
                  zato ker če napravite kratko analizo, koliko je pa bilo narejenih
                  naravoslovno-tehničnih privatnih fakultet, v primerjavi z vsemi drugimi
                  družboslovno-humanističnimi. Se ne splačajo, ker je premalo študentov in so vsaj
                  petkrat dražji študijski programi v primerjavi z drugimi. In tovrstna
                  konkurenčnost vam ne bo prispevala k hitrejšemu doseganju ciljev Lizbonske
                  strategije. In seveda apeliram na pristojne, da se tega poskušajo zavedati,
                  naredijo analizo in upoštevajo pri našem nadaljnjem približevanju in doseganju
                  tega, da bomo najbolj konkurenčno okolje, da bomo torej cilje Lizbonske
                  strategije, da bomo primerljivi in boljši od Amerike, tako kot se za Evropo
                  nenazadnje tudi spodobi, da bomo to res čim prej dosegli. Hvala lepa.</p>
            </sp>
            <sp who="SDT4:BrenčičStanislav">

               <speaker>PREDSEDNIK STANISLAV BRENČIČ:</speaker>

               <p>Hvala lepa. Poglejte, če mi dovolite, bi glede na to, da je kar nekaj prijavljenih
                  moralo oditi, imam pa zdajle zaradi tega samo še dva prijavljena, še njima dvema
                  dal besedo za razpravo, potem pa bo minister z ekipo poskusil odgovoriti. Vem pa,
                  da ima tudi minister dr. Turk neko časovno muko<gap n="..."/></p>
            </sp>
            <sp who="SDT4:TurkŽiga">

               <speaker>DR. ŽIGA TURK:</speaker>

               <p>Ne, ne, jaz je nimam, samo kolega Vasle bi mogoče nekaj podatkov gospodu Cviklu
                  prispeval, ker on pa ima<gap n="..."/></p>
            </sp>
            <sp who="SDT4:BrenčičStanislav">

               <speaker>PREDSEDNIK STANISLAV BRENČIČ:</speaker>

               <p>Hvala lepa. Potem pa, gospod Vasle, kar izvolite.</p>
            </sp>
            <sp who="SDT4:VasleBoštjan">

               <speaker>MAG. BOŠTJAN VASLE:</speaker>

               <p>Hvala lepa. Gospod Cvikl, če lahko strnem, se je osredotočil na štiri točke.
                  Najprej na trg dela, potem na inflacijo, na zadolženost države in pa na podatke o
                  gibanjih v javnih financah.</p>
               <p>Gotovo se lahko strinjamo z anketnimi podatki, ki jih je navedel, kar se tiče
                  zadovoljstva delavcev, kar se tiče podatkov o zaposlenih. Vendar na drugi strani
                  mi na Uradu za makroekonomske analize in razvoj razpolagamo s številkami, ki jih
                  je objavil slovenski Statistični urad, ki jih je objavil Eurostat, in ti podatki
                  kažejo, da je nezaposlenost, merjena po mednarodni metodologiji Organizacije za
                  delo , v zadnjem četrtletju dosegla 4,6%, kar je najnižja raven nezaposlenosti v
                  samostojni Sloveniji sploh. Seveda v okviru Evropske unije obstajajo še nekatere
                  države, predvsem države, ki so naredile največ na področju fleksibilnosti trga
                  dela, ki imajo nižje stopnje. Zato je bilo tudi v poročilu, ki ga je predstavil
                  dr. Turk, izpostavljeno, da je to ena izmed nalog, ki se jih država zaveda in ki
                  jih bo v naslednjih letih še dodatno izvajala. Na drugi strani je bil omenjen tudi
                  podatek, da ta gospodarska rast in nezaposlenost pomeni približno 28 tisoč novih
                  delovnih mest. In sem trdno prepričan, da če bi vprašali te delavce, da bi gotovo
                  dali pozitivne odgovore.</p>
               <p>Kar se tiče inflacije, sem v bistvu že v prejšnjem odgovoru pojasnil, kaj so
                  ključni razlogi. Da tu ne gre za neke spremembe oziroma vzroke, ki bi izhajali iz
                  ekonomskih politik, kar so bile sicer razmere v preteklosti, ampak da gre predvsem
                  za dva šoka, ki sta se v Slovenijo prenesla iz širšega evropskega in celo
                  svetovnega prostora. Zato je mogoče govoriti o draginjskem dodatku nekoliko
                  kontradiktorno oziroma neprimerno. Kajti če pogledamo podatke, inflacija avgusta
                  lani je na medletni ravni znašala 3,2%, avgusta letos pa je znašala 3,5%. Torej,
                  ja, gotovo gre za nihaj navzgor, ampak to, mislim, da daleč od tega, da bi lahko
                  govorili o draginji. Kar je v tem kontekstu še pomembnejše, je to, da država ima
                  na voljo nekatere instrumente, s katerimi lahko zelo precizno cilja tiste skupine
                  ljudi oziroma celo tiste posameznike, ki so socialno najbolj ogroženi, to so
                  socialne pomoči. Kot verjetno veste, gotovo
                  veste, obstaja instrument enkratnih socialnih pomoči, ki jih dodeljujejo socialni
                  centri v posameznih regijah, ki zelo dobro poznajo tiste družine, tiste
                  posameznike, ki so zaradi višje rasti cen hrane v zadnjih mesecih res prišli v
                  težave. Tako da smatram, da bi v teh razmerah, ko se je inflacija sicer povišala,
                  ne moremo pa govoriti o nekih drastičnih razmerah, da bi lahko samo s temi
                  instrumenti socialnih pomoči dosegli ta namen, ki ga je predlagal gospod
                  Cvikl.</p>
               <p>Tretja stvar, ki bi jo rad komentiral, so podatki o zadolževanju. Strinjam se s
                  podatki, ki so bili navedeni, to so podatki Statističnega urada oziroma Banke
                  Slovenije. V skladu s temi podatki se je zadolženost v 7 mesecih letošnjega leta
                  res povečala za približno 4,5 milijarde evrov. Vendar mislim, da je izredno
                  pomembno pogledati, kdo se je v tem času bolj zadolževal oziroma zakaj je prišlo
                  do takšnega povečanja dolga. Če naredimo tudi kompozicijo med ključnimi dejavniki,
                  na eni strani državo, na sredini prebivalstvo in potem na zadnji strani še
                  poslovni sektor, potem ugotovimo, da je več kot 3 milijarde novega zadolževanja
                  posledica dejstva, da se je Slovenija vključila v evrosistem. In Banka Slovenije
                  je prevzela nove naloge, zadolžena je za zagotavljanje likvidnosti na nacionalni
                  ravni. Tako da v bistvu teh 3,5 milijarde lahko pripišemo čisto tehničnim
                  dejavnikom. Če si lahko dovolim zelo plastično primerjavo. Na primer, to pomeni,
                  da smo zdaj zgradili jez, ki smo ga napolnili z vodo, in smo res porabili ogromno
                  količino vode, vendar v naslednjih letih bomo samo vzdrževali ta nivo vode. In ta
                  zadolženost se ne bo še naprej generirala, ampak je enkraten dejavnik. Tehnično
                  gledano, če bi izstopili iz evro območja, bi bil ta denar vrnjen Centralni banki
                  in bi se zadolženost zmanjšala. Na drugi strani imamo državo, dolg države še vedno
                  ostaja pod 30% bruto domačega proizvoda, kar je eden boljših rezultatov v
                  evropskem merilu. In kot sami vemo, Slovenija nikoli ni imela težav z
                  izpolnjevanjem tega maastrichtskega kriterija. Podatki Ministrstva za finance
                  kažejo, da bo tako ostalo tudi v prihodnje. Torej, če na kratko povzamem. Če
                  pogledamo celotno zadolženost države Slovenije v primerjavi z ostalimi državami
                  evro območja, potem lahko, na primer, citiram podatke zopet Eurostata, da znaša
                  dolg Belgije približno 280% bruto domačega proizvoda, dolg Nemčije znaša približno
                  140% bruto domačega proizvoda, sosednje Italije 110% bruto domačega proizvoda,
                  Slovenija pa je po teh podatkih prav na zadnjem mestu, kajti naš dolg znaša le 80%
                  bruto domačega proizvoda. Omenil sem že države, med katerimi je Slovenija med manj
                  zadolženimi članicami evro območja, v bistvu je na zadnjem mestu, podobno pa velja
                  za prebivalstvo. Če je povprečje vseh držav Evropske unije, da je prebivalstvo
                  zadolženo z 90% svojega razpoložljivega dohodka, potem je ta številka v Sloveniji
                  več kot polovico manjša, dolg znaša samo 40% razpoložljivega dohodka vseh
                  prebivalcev. Tako da mislim, da je treba pri interpretaciji teh številk o
                  povečanju zadolženosti biti previden oziroma korekten in povedati, da je šlo zopet
                  za enkraten dejavnik, in da se ne pričakuje, da se bo ta dolg z isto dinamiko
                  povečeval tudi v prihodnjih mesecih. Kar z drugimi besedami pomeni, da bo
                  Slovenija v letošnjem in naslednjih letih gotovo ohranila to dobro razmerje
                  oziroma ugoden rezultat na področju zadolženosti, ki smo mu priče sedaj. Hvala
                  lepa.</p>
            </sp>
            <sp who="SDT4:BrenčičStanislav">

               <speaker>PREDSEDNIK STANISLAV BRENČIČ:</speaker>

               <p>Hvala lepa gospodu Vasletu. In tudi hvala lepa v istem trenutku za sodelovanje in
                  razprave pri obravnavi tega poročila.</p>
               <p>Poglejte, nekateri kolegi me obveščajo, da bi nekako morali oditi na Odbor za
                  infrastrukturo, drugi imajo javno predstavitev mnenj, ki je tudi močno vpeta
                  zaradi same vsebine. Tako da bi vseeno predlagal, gospod Cvikl, če boste potem kar
                  v razpravi<gap n="..."/> <stage>/Oglašanje v ozadju./</stage> No, potem pa, če se povsem tiče gospoda
                  Vasleta, izvolite. Potem bi pa še tri razprave opravili,  glede na to, da se je gospa Potrata vrnila, pa še dva imamo
                  prijavljena, potem bomo pa s strani vašega paketa, gospod minister, vrnili v
                  razpravo. Izvolite, gospod Cvikl.</p>
            </sp>
            <sp who="SDT4:CviklMilanMartin">

               <speaker>MAG. MILAN M. CVIKL:</speaker>

               <p>Glede zadolževanja. V proračunih 2007, 2008 in 2009 se še vedno predvideva
                  največje zadolževanje za potrebe države avtocestnega programa, po približno
                  dodatno milijardo evrov na leto. To je prvo.</p>
               <p>Drugo. Glede tega, kar ste predlagali glede instrumentov tako imenovanega
                  ciljanja. Ja, samo, kako boste to financirali, gospod Vasle? V proračunu leta 2004
                  je za socialno varstvo bilo namenjenih 2,9% BDP, v proračunu za leto 2009 pa 0,7%
                  BDP ali 200 milijonov evrov manj. Znotraj tega za izvajanje programov socialnega
                  varstva padec z 1,14% BDP na 0,85, 100 milijonov evrov manj denarja za socialne
                  transferje. In še drug pomemben, recimo, pomoč šolajočim, zmanjšujete za eno
                  petino, z 0,58 leta 2004 na 0,49 leta 2009. Torej<gap n="..."/> <stage>/Oglašanje v ozadju./</stage> BDP,
                  deleži BDP-ja, pomoč šolajočim znotraj funkcionalno programskega področja
                  izobraževanje. Hočem vam reči, jaz se strinjam z ukrepi, o katerih ste govorili,
                  samo v proračunih, ki so bili sprejeti na Vladi 31. julija, za to nimate denarja.
                  Zato bom zelo podrobno pogledal, s kakšnimi proticikličnimi ukrepi boste prišli.
                  Ali je draginjski dodatek prava stvar, ali dvig minimalne plače, ki je pač bila
                  dvignjena za 2%, ne pa za inflacijo, postopoma, kajne, moramo pogledati, kaj pravi
                  zakon trenutno. O tem pa seveda velja zelo resno diskutirati. Zato reči, da
                  zadolževanje ni problematično, pač ni prava ocena. Mi pač zdaj nismo v naftnem
                  šoku, mi smo v biošoku, če hočete, in seveda države, ki imajo prirast zadolževanja
                  in svoj gospodarski model temeljijo na visoki rasti zadolževanja, bodo imele
                  najtežjo prilagoditev. To kaže analiza iz konca 70., 80. let, in to se bo, se
                  bojim, ponovilo tudi zdaj. Nisem zaman omenil Northern Rocka. In poglejte, kaj je
                  naredila Bank of England včeraj in kaj se dogaja na svetovnih borzah. In zato
                  seveda morate biti zelo pazljivi, če res mislite, da zadolževanje ni
                  problematično.</p>
            </sp>
            <sp who="SDT4:BrenčičStanislav">

               <speaker>PREDSEDNIK STANISLAV BRENČIČ:</speaker>

               <p>Hvala lepa gospodu Cviklu. Gospa Potrata, izvolite.</p>
            </sp>
            <sp who="SDT4:PotrataMajda">

               <speaker>MAG. MAJDA POTRATA:</speaker>

               <p>Hvala lepa, gospod predsednik Brenčič. Dotaknila se bom četrte prednostne razvojne
                  naloge, sodobne socialne države in večje zaposlenosti.</p>
               <p>Ne bom z ekonomskega vidika razpravljala, ampak me zanima vprašanje socialnega
                  kapitala, s kakršnim je naša družba imela opraviti, in kaj se s tem socialnim
                  kapitalom dogaja danes. Žal moram reči, da imam občutek, da vsaj v delu odgovorov
                  in tega poročila je moč zaznati pristajanje na družbeni determinizem. Jaz nanj ne
                  pristajam in zato se mi zdi, da je treba v zvezi s tem poročilom, za katerega bom
                  rekla tako, jaz sem vesela, če smo na četrtem mestu, bi bila še bolj vesela, če bi
                  bili na prvem, ampak če bi to dobro občutje in to statistično zaznavo zaznavali
                  tudi ljudje, o katerih moram kot političarka v prvi vrsti razmišljati. In ko ste,
                  gospod minister, govorili poprej, ko ste odgovarjali, o tem, kako se kakovost
                  življenja kaže in eden od kazalnikov je bil tudi, koliko ljudi gre lahko za en
                  teden na počitnice. Po zadnjih ugotovitvah, statističnih, je ena tretjina
                  državljank in državljanov ostajala med dopustom v kraju svojega bivanja. To se
                  pravi, da kakor po eni strani spodbujamo turizem in vse, so zadeve vendar nekoliko
                  drugačne. Znan je tudi podatek, da gre vsak osmi otrok lačen spat. Tudi je iz
                  življenja<gap n="..."/> <stage>/Oglašanje v ozadju./</stage> Oprostite, 13-odstotna revščina je  zaznana, statistično ugotovljena. In tu bom zdaj
                  povedala, kaj mene pri tem vznemirja. In to so evropski podatki, ki jih jemljem in
                  jim verjamem, tako kot verjamem tistim, ki jih nam dajejo. Zanima me namreč, kaj v
                  naši državi naredimo od te ogroženosti z revščino, če ne bi bilo socialnih
                  transferjev in drugih ukrepov politik, in na kakšno raven jo spravimo potem, ko so
                  ti ukrepi sprejeti. In 13% velja za Slovenijo tudi po sprejetih socialnih
                  transferjih. Če odkimavate in pravite, da ni res, potem so zavajali tisti, ki so
                  take podatke objavili. In Češka ima 3% stopnjo ogroženosti z revščino, je pa tam
                  odstotek tistih, ki bi prej vstopali, je učinkovitost ali delež teh reči, ki so
                  merljive s socialnimi transferji, večji. In tu se zdaj začne moje vprašanje. Mi
                  smo sprejeli Zakon o usklajevanju socialnih transferjev, Socialni demokrati smo mu
                  nasprotovali. S pisno pobudo sem se oglasila tudi na Ministrstvo za delo, družino
                  in socialne zadeve za izjemno valorizacijo ob teh statističnih podatkih. Pisnega
                  odgovora - saj še ni potekel čas - še nisem dobila. Ampak ubeseden odgovor pa je
                  bil, da izjemne valorizacije ne bo, da spremembe zakona ni treba načrtovati, ker
                  ga ne bi mogli - saj ne gre samo za ta kratek čas, gre za to, da smo mi zaznali ta
                  čas že vrsto negativnih učinkov tega zakona in bi lahko izničili negativne
                  učinke.</p>
               <p>Ko je govora pa o trgu dela in o gibljivosti trga dela, vedno slišim, da je naš
                  trg premalo gibljiv. Jaz bi vam pa nek podatek povedala, ker ste tudi govorili o
                  zaposlovanju žensk. Novih zaposlitev v sferi, ki jo poznam, to je šolstvo, 80%
                  novih zaposlitev je za določen čas. Ja, 80%. Ampak potem, ko govorimo o ukrepih za
                  večje zaposlovanje mladih, zlasti visoko izobraženih, bi vam še tu lahko dodatne
                  podatke povedala, kakšni so in kako zelo neugodni so za ženske. Nedavno tega sem
                  dobila podatek, da nek velik trgovec zaposluje za 21 ur tedensko, oprostite, za 21
                  ur, ja, tedensko, ampak potem, ko pogledate, koliko ur ob razbitem delavniku ali
                  razdeljenem delavniku je zaposleni v resnici na delovnem mestu, in da se tisti
                  čas, ko je treba trgovino pospravljati in vse drugo ne šteje v okvir tega
                  delovnega časa, se spopadamo s problemom, na katerega opozarjajo tudi na Švedskem,
                  recimo, da je krajši delovni čas zelo varljiva postavka, zaradi tega, ker je
                  intenzivnost dela povečana, ker je treba v krajšem delovnem času napraviti isto
                  ali samo malo več. No, in tu bi rada opozorila na podatke, ki smo jih dobili -
                  bili so tudi objavljeni, nedavno predstavljeni -, da je strah pred izgubo dela med
                  slovenskimi delavkami in delavci izjemno velik. In iz tega strahu izvirajo potem
                  tudi vsi drugi nasledki, ki zadevajo področje uveljavljanja pravic iz dela, pa še
                  kakšnih drugih, tudi prijavljanja kršitev delovnopravne zakonodaje in še kaj.
                  Podatki govorijo o tem, da se kaže visoka izčrpanost naših zaposlenih, da je
                  visoka tudi obolevnost, o poklicnih boleznih, o katerih govorim, ni da bi človek
                  izgubljal  besede, zaradi tega, ker jih formalno
                  ni, o invalidnosti tudi.</p>
               <p>In tu bi zdaj sklenila to svoje, bi rekla, temno stran meseca, te podobe, s tem da
                  bi pa vendar apelirala na Vlado, da bi, ko spreminjamo zakonodajo, ko vpeljujemo
                  neke nove mehanizme, pa ko pravimo, da so pred zlorabami v zakonodajo vgrajena
                  tudi varovala, vendarle razmislili, ali je teh varoval res dovolj, ali so ta
                  varovala res učinkovita. Posebej na to opozarjam po poročilu glavnega republiškega
                  inšpektorja za leto 2006, ki je povedal, kako nemočna je pogosto inšpekcija,
                  bodisi zaradi skromnejše kadrovske zasedbe, zaradi predvidenih sredstev ali pa
                  določil zakonodaje, ki kljub vsemu pušča odprto, da se soočamo tudi v Sloveniji s
                  pojavi, ki mislim, da Sloveniji niso v čast, in da izkoriščanje tudi teh delavcev,
                  ki prihajajo od drugod k nam, po številnih kazalnikih meji že na pojavnost
                  suženjskega dela. To je tisto, kar bi želela in kar je moč napraviti, da v
                  proračunu okrepimo tisto, kar je potrebno za nadzor in reševanje problematike, v
                  zakonih pa predvidimo trdnejša varovala, da bo zakonodaja učinkovita. Ker, veste,
                  vsaj z enim področjem se že dolgo let ukvarjam, to so enake možnosti, in tudi pri
                  enakih možnostih in uresničevanju načela enake obravnave lahko ugotavljam, da kar
                  zadeva zakonodajo, pravzaprav v Sloveniji ne moremo biti nezadovoljni. Ampak ko pa
                  gledamo, kako se pa zadeve uresničujejo, pa podoba ni več tako svetla. Hvala.</p>
            </sp>
            <sp who="SDT4:BrenčičStanislav">

               <speaker>PREDSEDNIK STANISLAV BRENČIČ:</speaker>

               <p>Hvala lepa gospe Potrati. Gospod Kokalj, izvolite.</p>
            </sp>
            <sp who="SDT4:KokaljAnton">

               <speaker>ANTON KOKALJ:</speaker>

               <p>Hvala lepa. Glede na to, da mislim, da po moji oceni so nekateri kolegi poslanci
                  zadevo malo čez mejo spolitizirali, govorimo o Lizbonski strategiji, ki je bila
                  začeta leta 2000, podpisana s strani predstavnikov vlad neke druge garniture. In
                  seveda, sedaj smo že v zaključni fazi in sedaj govoriti in pretirano kritizirati,
                  se je treba zavedati, da to zajema verjetno tudi del samokritike tiste politične
                  opcije, ki je pol časa pravzaprav vodila to državo in naj bi uresničevala
                  Lizbonsko strategijo. Vendar ocena, koliko je bila Lizbonska strategija uresničena
                  v prvih petih letih, je precej klavrna. Zato ta Vlada pač poskuša narediti, kar
                  lahko. Je pa seveda to problem praktično vseh vlad, članic Evropske unije, ker so
                  mandati krajši od 10 let, za kolikor je bila pač Lizbonska strategija trasirana.
                  Vsekakor pa ne smemo pozabiti, kaj je bil glavni razlog. Evropa se je že leta 2000
                  zelo resno zavedala, da na globalnem trgu enostavno ne more več preživeti na tak
                  način in zagotavljati takega standarda z načinom gospodarjenja in politikami, ki
                  so bile do leta 2000 zelo uspešne. Zato se mi zdi, da pretirana politizacija
                  pravzaprav ne koristi implementaciji lizbonskih ciljev. Mislim, da prihaja čas, ko
                  se, če se ne bomo zavedali, da smo na isti ladji, ne samo Slovenija in vse
                  politične opcije, ampak celotna  Evropska unija,
                  v naslednjih 20, 30 letih ne bo nič pomagalo menjati politične opcije, ampak se bo
                  treba zelo resno usesti skupaj in narediti, kar lahko naredimo. In verjetno tudi
                  odstopiti od kakšnega standarda, ki smo ga vajeni v sedanjem življenju kot
                  normalnega. Kajti filozofija uspešnih ekonomij je precej drugačna, kot je
                  filozofija v Evropi tudi povprečnih ljudi. To je moja ugotovitev po tem, kar smo
                  imeli do sedaj v treh letih stika tudi s predstavniki Evropske komisije, ki, hvala
                  bogu, poskuša na nek način prisiljevati nacionalne vlade, naj, za božjo voljo, v
                  dobro svojih držav resno vzamejo cilje, ki so bili zastavljeni pred 7 leti. Toliko
                  za uvod.</p>
               <p>Sam bi pa izpostavil samo eno področje, ki mislim, da je v Sloveniji izrazito
                  posebno. To je starostna doba, ko mladi začnejo aktivno delovati v delovnem
                  procesu. Sicer nisem statističnih podatkov videl, vendar imam občutek, da je
                  povprečna doba šolanja do prve zaposlitve v Sloveniji izjemno dolga. Ta doba se je
                  še podaljšala tudi v prejšnjih mandatih slovenskih vlad po zaslugi ene opcije, ki
                  je poskušala podaljševati splošno izobraževanje v nedogled in s tem povzročila
                  tudi efekt zelo dolgega visokošolskega študija. Tako da imamo izjemno dolgo
                  povprečno dobo visokošolskega študija in tako se aktualno ali pa dejansko ljudje
                  zaposlujejo pravzaprav tam okrog 30. leta, kar mislim, da je neprimerljivo, če
                  gledamo nekatere druge razvite države, ki poskušajo predvsem s kvaliteto
                  izobraževanja doseči, da je čas šolanja čim krajši za čim boljše pridobljeno
                  funkcionalno znanje. Zato se mi zdi, da je eno od poglavij tu noter izjemnega
                  pomena oziroma ključnega pomena in dejansko začenja spreminjati ta trend v
                  pozitivno smer - to je vključevanje mladih na trg dela. In še nekatera druga
                  poglavja, predvsem sprejemanje zakonodaje, in sicer, recimo, Zakon o nacionalnih
                  poklicnih kvalifikacijah, Zakon o štipendiranju, ustanovitev Sklada za razvoj
                  kadrov in štipendiranje. Mislim, da so ključni premiki, ki bodo tu lahko pomenili
                  nek kvaliteten premik.</p>
               <p>Sam pa pogrešam pri teh premikih oziroma vseh teh vsebinah, ki so po moje zelo
                  pozitivne in bodo dejansko omogočile mladim, da se zaposlijo takoj, ko nekaj
                  dejansko tudi znajo, tudi spremembo kurikuluma na osnovnošolskem področju. Osnovna
                  šola pri nas traja sedaj devet let in velika težava je, da po devetih letih otroci
                  pravzaprav ne vedo, kakšne talente imajo. Mislim, da trenutni sistem
                  osnovnošolskega izobraževanja še vedno ostaja preveč obširen na tistih področjih,
                  ki pravzaprav kasneje otrokom in mladim ne pomagajo bistveno k temu, da bi se
                  lažje odločali za poklic čim prej, kolikor je to mogoče. To bi mogoče bilo samo
                  eno vprašanje - sicer ne vem, če je tu predstavnik Ministrstva za šolstvo - ali pa
                  mogoče samo kot spodbuda k tem pozitivnim premikom, ki se vseeno nakazujejo v tem
                  poročilu. Hvala.</p>
            </sp>
            <sp who="SDT4:BrenčičStanislav">

               <speaker>PREDSEDNIK STANISLAV BRENČIČ:</speaker>

               <p>Hval lepa. Še gospod Pajk, izvolite.</p>
            </sp>
            <sp who="SDT4:PajkStane">

               <speaker>STANE PAJK:</speaker>

               <p>Hvala za besedo. Ja, pozorno sem poslušal ta poročila in tudi sam delno prebral.
                  Jaz sem s poročilom zadovoljen, seveda sem še bolj zadovoljen s trendi, s
                  številkami, v katero smer gre. Sploh ne gledam na to  črnogledo, ampak optimistično. Mislim, da smo si začrtali pravo
                  pot, in to v pravo smer in to na dolgi rok, ne na kratek rok, na dolgi rok, moram
                  poudariti. To pomeni, da imamo v zadnjem času najmanjšo nezaposlenost. Ni lepšega
                  kot človeka iz sociale prestaviti v aktivno, in to je najboljši način reševanja
                  sociale, najboljši, boljšega ne poznam. In seveda na drugi strani imamo tudi zelo
                  veliko, visoko gospodarsko rast. Upam, da bo ta gospodarska rast ohranjena na
                  daljši rok. Zato tudi so na mestu vsa opozorila tistih poslancev, ki niso s
                  pretiravanjem govorili o negativni plati tega poročila, ampak ki so poudarili, da
                  moramo biti v prihodnje pozorni na določene točke. Sam se s temi poslanci strinjam
                  in mislim, da dejansko moramo biti pozorni, da moramo še sam sistem, zakonodajo,
                  regulacijo še bolj prilagoditi tem normam in jo usmerjati v pravo smer. Mislim, da
                  smo na pravi poti in da bodo tudi v bodoče uspehi. Dejstvo je, da vedno v družbi
                  so ljudje, ki so v socialni krizi na tak ali drugačen način, iz različnih
                  razlogov. Dejstvo je, da je treba tem ljudem pomagati maksimalno, kolikor se pač
                  da, ampak pomagati samo, če si na drugi strani denar zasluži. Zasluži pa lahko
                  tako, da se polnijo skladi, polnijo se pa tako, da je velika zaposlenost, da je
                  velika gospodarska rast, da je država uspešna pri pobiranju davkov in tako naprej.
                  In poudarjam, mislim, da gremo v pravo smer. Seveda, to ni nikoli končano
                  opravilo, je treba vedno izboljševati sistem. In ko ga bomo še izboljšali, je
                  treba stremeti še k boljšemu optimumu. In seveda zraven vključevati tudi socialno
                  pravičnost, tako kot je zapisano v ustavi, in vse norme, ki izhajajo iz razvitih
                  civiliziranih držav.</p>
               <p>Sam bi se mogoče dotaknil samo enega segmenta, to je inflacija. Sam delim
                  inflacijo na tisti del, na katerega lahko država Slovenija vpliva ali pa vsi mi
                  malce vplivamo, pa na drugi del, na katerega se ne da vplivati. Ne da se vplivati
                  na rastoče cene energentov in tudi drugih surovin, ne da se vplivati na rastoče
                  cene hrane. Da se pa vplivati na kartelne dogovore, na monopolistično konkurenco,
                  na to se pa da vplivati. In država je dolžna zgraditi take mehanizme, da na to
                  vpliva in da se na to odziva maksimalno. Mislim, da je del inflacije povzročen
                  tudi na ta drugi način. Dejstvo je, da je inflacija malce povečana zaradi tega,
                  ker so velike investicije, ker če ne bi bilo investicij, ne bi bilo zadaj
                  gospodarskega razvoja. Investicije, kot vemo, vplivajo inflatorno na samo
                  inflacijo. In temu se v bistvu na nek način pri visoki gospodarski rasti ne da
                  izogniti. Zdaj imamo na eni strani možnost manjšega razvoja, na drugi strani pa
                  možnost pospešenega razvoja, dohitevanje razvitih držav, z malce večjo inflacijo,
                  s tem da tudi ta inflacija se prilagaja razmeram v Evropi. In mi smo še vedno v
                  teh okvirih, ki smo jih podedovali, ko še nismo bili članica, in sedaj malce
                      vzrok je prilagajanje in vse ostalo. To je
                  moj pogled na to. Poudarjam še enkrat, pozorni moramo biti na tisti del, na
                  katerega lahko vplivamo. Hvala.</p>
            </sp>
            <sp who="SDT4:BrenčičStanislav">

               <speaker>PREDSEDNIK STANISLAV BRENČIČ:</speaker>

               <p>Hvala lepa. S tem smo nekako prvi krog prijavljenih za razpravo izčrpali. Preden
                  predam besedo ministrovi ekipi, bi s svojega mesta želel reči samo to - pustimo mi
                  po obravnavi tega poročila prejšnje vlade dokaj v dobrem. Da je to poročilo tako
                  pozitivno ali z dobro zastavljenimi cilji, je takšno tudi zato, ker ta Vlada dobro
                  dela na temeljih, ki jih je podedovala, na dobrih temeljih, dragi moji. Če ne bi
                  prejšnje vlade, kjer smo v eni izmed njih tudi bili, zastavila pokojninske reforme
                  tako, kot jo je, ne bi bili ti rezultati zdaj takšni. Če ne bi prejšnje vlade
                  zastavile delovnih razmerij tako, kot so jih, tudi zdaj ne bi bila razmerja
                  takšna, kot so. Poskusimo zdaj spreminjati mi pokojninsko reformo, poskušajmo
                  delovna razmerja spreminjati, pa se pokažimo, koliko so bile prejšnje vlade zanič.
                  Jaz, me morate razumeti, tega ne sprejemam, ker sem tudi takrat delal v najboljši
                  meri dobro za cilje Lizbonske strategije. In zavračam vedno eno in isto govorjenje
                  tistih, ki so takrat nastopali drugače. S takšnimi predlogi za vstopanje v
                  spremembe takratnih predlogov, da so bili nevzdržni tako za makroekonomsko
                  izhodišče prejšnjih vlad kot vse ostalo. Izvolite, gospod doktor.</p>
            </sp>
            <sp who="SDT4:TurkŽiga">

               <speaker>DR. ŽIGA TURK:</speaker>

               <p>Hvala lepa. Pravzaprav se s tem, kar ste na koncu rekli, strinjam. Na začetku sem
                  povedal, da si želimo take gospodarske razmere oziroma tako gospodarsko okolje,
                  kjer bi res lahko rekli, da je država postavila okolje in da je potem za
                  gospodarski uspeh države pa odvisno gospodarstvo. Ne morem se strinjati s tem, da
                  bi potem zraven pa dodali, za gospodarski uspeh je odgovorno gospodarstvo, pa vse
                  prejšnje vlade, samo ta ne, kar je nekje iz izvajanja gospoda Cvikla izhajalo,
                  seveda pa ni tako.</p>
               <p>Gospod Cvikl je začel s kozarcem vode, ali je pol prazen ali je pol poln. Dejansko
                  tu nimamo diskusije o tem, ali je zadeva pol prazna ali je pol polna, imamo
                  diskusijo, ali je primanjkljaj 0,6% ali 1,5, ali je zadolženost pod povprečjem EU
                  oziroma primerljivih držav ali je večja, ali je rast bruto nacionalnega dohodka
                  6,5% bila že v kakšnem letu presežena ali ni bila. In tu seveda vsak berač svojo
                  malho hvali, vključno seveda z nami.</p>
               <p>Podatek, da 60% ljudi meni, da je danes slabše. Jaz sem tudi te podatke malo za
                  nazaj gledal, če bi potegnili integral iz tega, kako se ljudem zdi, da je čedalje
                  slabše, potem bi iz tega izpeljali, da jim je bilo najlepše takrat, ko so imeli
                  juga, fička ali pa še to ne, in ko so pili vodo iz pipe, ne pa iz stekleničk, po
                  možnosti pripeljanih iz Toskane, tudi marsikdo. Tudi sicer mislim, da je treba
                  biti, kako bi rekel, majčkeno racionalen, da dejansko kozarec vode ne more biti
                  hkrati prazen in poln. Ne moremo hkrati govoriti o prestrukturiranju gospodarstva,
                  o tem, da si želimo imeti več znanja, višjo dodano vrednost in tako naprej -
                  mimogrede, dodana vrednost na zaposlenega tudi čisto lepo raste -, če hkrati
                  tistih, ki so najbolj izobraženi in najustvarjalnejši, tudi primerno ne nagradimo.
                  Mi se moramo zavedati, da je visoko izobražena delovna sila med najbolj mobilnimi
                  in da jo pač delodajalci v Sloveniji  morajo
                  primerno plačati. Marsikateri inženirji razvojniki imajo danes v Sloveniji
                  popolnoma primerljivo oziroma morajo imeti konkurenčno plačo od tiste kot v
                  sosednjih državah, ker drugače bi šli, in jo tudi imajo. Ne moremo imeti torej
                  hkrati obojega.</p>
               <p>V zvezi s povečanjem davčnega izplena iz dobička. Seveda, vedeti moramo, da je res
                  bila ukinjena olajšava na investicije. Vedeti moramo tudi to, da se je veliko teh
                  investicij delalo v zidove, da so določena podjetja pravzaprav na račun te
                  olajšave vlagala spet v gradbeništvo, kar bi v nekem trenutku spet nekdo rekel, to
                  je pa v delovna mesta, ki ne prinašajo posebne dodane vrednosti. Kljub zmanjšanju
                  oziroma kljub odpravi olajšave na investicije, investicije ostajajo zelo visoke, s
                  tem da so gotovo racionalnejše, da se ne investira kar povprek. In skokovito
                  rastejo vlaganja v raziskave in razvoj na ta račun.</p>
               <p>Kar se tiče zadolževanja na splošno, je treba tudi to povedati. Če nekdo trdi, da
                  je inflacija posledica povečanja povpraševanja, potem to povpraševanje je
                  povpraševanje s strani kupcev. Je to povpraševanje posledica tega, da so se plače
                  dvignile. To je seveda dosti bolj nepopularno povedati, da je prišlo do prevelike
                  rasti plač, kot pa da se je morda Dars preveč zadolžil. In spet, ne moremo imeti
                  kozarca hkrati praznega in polnega, ne moremo hkrati pospešeno zaključevati
                  avtocestnega programa in hkrati za to dobiti sredstva. Pravzaprav nobeni od vlad,
                  priznam, da tudi tej ne, ni uspelo javnega naročanja, predvsem v gradbeništvu,
                  urediti tako, da bi dejansko tudi ta dela morda iz tujega denarja izvedla tuja
                  firma, pri čemer bi to posledico zadolževanja in nekega neto priliva sredstev v
                  Slovenijo nevtralizirali, ker ga bi plačali tujemu izvajalcu za dela na avtocesti.
                  Ampak tukaj smo bile vse vlade do zdaj neuspešne, kar dejansko se kaže v višanju
                  cen v gradbeništvu.</p>
               <p>Kar se tiče cestninjenja, mislim, da je zadeva taka, da bi bilo verjetno v nekem
                  trenutku pošteno, da se vsi v tej državi zmenimo, da tisti, ki koristijo
                  avtoceste, vožnjo po teh avtocestah plačujejo. Elektronski sistem cestninjenja bi
                  omogočil, da plačaš toliko, kolikor se res pelješ, ne pa, če imaš slučajno srečo,
                  da si iz Grosupljega, ali pa slučajno smolo, da si, na primer, iz Vodic. Pobrati
                  je ta sredstva potrebno. In vse projekcije Darsa kažejo, da se te ceste glede na
                  promet, ki je na njih, in kako se ta promet povečuje, splačajo in da servisiranje
                  tega dolga ni težavno.</p>
               <p>Kar bi rekli v zvezi z draginjskimi dodatki in tako naprej, mislim, da je gospod
                  Vasle dobro zadevo pojasnil. Zavedati se moramo, inflacija postane problem, če se
                  prelije v plače. In zato je treba zelo paziti, ali se prelije v plače kar tako ali
                  pa dejansko samo tistim, ki so potrebni. In mehanizmi za to so v obstoječi
                  zakonodaji, da poskrbimo za tiste, ki so res potrebni, in čim manj kar povprek. Kajti če bo prišlo pa do preliva
                  inflacije v plače, potem se pa lahko bojimo portugalskega scenarija in zmanjšanja
                  konkurenčnosti, padca izvoza, ki je pravzaprav motor slovenske gospodarske rasti
                  in bistveno slabših razmer potem na vseh področjih.</p>
               <p>Kar se tiče prestrukturiranja proračuna in tako naprej. Široka zaveza vseh strank
                  je bila, da se vstopi v Nato. Široka zaveza je bila dana ob vedenju, kaj pomeni to
                  za delež sredstev BDP za obrambo. Slovenija je tu razmeroma fleksibilna, iz
                  obrambnih sredstev financira tudi nekatere razvojne programe Slovenske vojske in
                  tako naprej. Ampak, kako bi rekel, za vse težave in za vsako morebitno luknjo v
                  državnem proračunu pa ne nakup patrij ni odgovor. Enkrat bi tudi tega denarja za
                  patrie zmanjkalo.</p>
               <p>V zvezi z dodano vrednostjo na zaposlenega je vendarle treba reči, da raste.
                  Gospodarstvo se pač obnaša racionalno, če ima možnost, dokler ima možnost
                  ekstenzivne rasti, seveda raste ekstenzivno, potem pride do kvalitetnih preskokov.
                  Zakon o tveganem kapitalu in sploh zelo številni mehanizmi, ki spodbujajo začetno
                  podjetniško aktivnost, ki po vseh kazalnikih narašča, bodo verjetno imeli za
                  posledico tudi strukturne spremembe, ki se dogajajo, kar prav dodana vrednost na
                  zaposlenega kaže.</p>
               <p>Kar se tiče samega vlaganja v znanje, saj se pravzaprav vsi strinjamo, da je tu
                  veliko rezerv, tako strukturnih kot finančnih, v okviru proračuna. Torej, ne bi
                  rad, da bi tole postala proračunska debata, ker boste to imeli oziroma bomo to
                  imeli v nekem drugem krogu. Ampak sem povedal, da pač tu mora večanje sredstev pa
                  strukturne spremembe nekje iti z roko v roki.</p>
               <p>Potem bom prosil predstavnike Ministrstva za delo, družino in socialne zadeve, da
                  razčistimo, kaj je s to revščino. Po vseh podatkih, ki jih jaz imam - torej,
                  odkimaval sem zato, ker ni logično, da imamo pred in po socialnih transferjih isti
                  delež ogroženih z revščino. To bi pomenilo, samo če so socialni transferji nič, ne
                  moreš biti isto ogrožen potem, ko dobiš nek denar, kot preden si ga dobil. Ampak
                  po vseh podatkih, ki jih imam, smo mi med prvimi štirimi državami v Evropi po
                  neogroženosti oziroma po tem, da imamo majhno ogroženost z revščino, je pa Češka
                  tudi med temi štirimi.</p>
               <p>Kar se gibljivosti trga dela tiče, pravzaprav mislim, da smo imeli dva kovanca
                  oziroma dve plati istega kovanca, od gospoda Drobniča na eni strani pa od gospe
                  Potrate na drugi strani, dejansko problem segmentacije trga dela obstaja. Mi imamo
                  dele trga dela, ki so izjemno togi, in imamo dele trga dela, ki so izjemno
                  fleksibilni. In ti fleksibilni otoki oziroma ti fleksibilni mehanizmi trga dela se
                  dogajajo ravno zato, ker je tisti del trga dela tako tog. In tisti, ki imajo o tem
                  zdajle zelo veliko povedati, se nič ne spominjam, da bi v razpravah o spremembah
                  Zakona o delovnih razmerjih kaj vplivali na svoje prijatelje, da bi nekoliko
                  omehčali tisti del trga dela, ki je zelo tog in ki ga pravzaprav nekdo zelo, zelo
                      brani. Kot je bilo že velikokrat povedano,
                  socialna kohezija se lahko izpostavlja kot problem. Spet številke, primerljive
                  številke, ki jih mi imamo, so take, da je Slovenija med kohezivnejšimi in ostaja
                  med kohezivnejšimi družbami v Evropi. Je pa dejstvo, da vedno bo nekdo reven, ne
                  glede na to, kako bogati bomo, vedno se bo zadeva razporedila po neki Gausovi
                  krivulji, ker so pač ta merila relativna.</p>
               <p>Strinjam se s tem, kar je gospod Kokalj povedal v zvezi s šolstvom. Imamo probleme
                  v poklicni dejavnosti, kjer Vlada intenzivno na tem dela, da bi v tem poklicnem
                  izobraževanju nekaj naredila, ker določeni poklici izumirajo. Imamo problem
                  trajanja visokošolskega izobraževanja, kjer bi bil spet, verjetno bi se vsi
                  strinjali, da je koristno za državo to skrajšati, ampak sem prepričan, da se bo
                  zelo hitro našel nekdo, ki bo potegnil s tistimi študenti, ki jim je v interesu,
                  da so čim dlje časa študentje. Skratka, mislim, da moramo biti nekje bolj
                  konstruktivni in tudi vedno zadeve pogledati v celoti, ne pa samo eno plat, ki je
                  tisti trenutek boljša.</p>
               <p>Strinjam se z gospodom Pajkom, treba je najprej zaslužiti, potem se pa lahko deli
                  naprej. S tem, da se tudi ve, da zadovoljni ljudje bolje delajo in da mora iti to
                  nekje z roko v roki.</p>
               <p>Zdaj bi prosil še delo, družino in socialne zadeve, v zvezi z<gap n="..."/></p>
            </sp>
            <sp who="SDT4:BrenčičStanislav">

               <speaker>PREDSEDNIK STANISLAV BRENČIČ:</speaker>

               <p>Hvala lepa, gospod minister. Delo, izvolite.</p>
            </sp>
            <sp who="SDT4:TomcRomana">

               <speaker>ROMANA TOMC:</speaker>

               <p>Dober dan, spoštovani! Hvala lepa za besedo, predsednik. Večkrat je bilo omenjeno
                  področje problematike socialnih transferjev. In dovolite, da pojasnim, kaj se je
                  dogajalo v zvezi s tem.</p>
               <p>V letošnjem letu je začela veljati sprememba Zakona o usklajevanju socialnih
                  transferjev, ki je posledica skupne odločitve, da se socialni transferji
                  usklajujejo v skladu z rastjo življenjskih potrebščin in ne v skladu z rastjo
                  plač. Problematika, ki se v zvezi s tem pojavlja, posebej na področju upokojencev,
                  kjer je še posebej pereče, saj dobiva dodatek, če lahko omenim tukaj, 44 tisoč
                  upokojencev in so zelo odvisni od usklajevanja socialnih transferjev. Problematika
                  je pereča in težka. Ampak zavedajoč se, ko jo bomo reševali, in vse te pobude, kar
                  je omenila tudi poslanka, gospa Majda Potrata, moramo vedeti, da bo imelo to v
                  nadaljevanju posledice na javne finance. Tako da toliko glede socialnih
                  transferjev. Morda za ilustracijo, da bomo vedeli, o kakšnih številkah govorimo,
                  posebej pri upokojencih, ki so bili tudi izpostavljeni. 369 evrov je tisti zgornji
                  limit, ki je cenzus za varstveni dodatek. Pokojnine, ki so del tega zneska, se
                  usklajujejo v skladu z rastjo plač. Varstveni dodatek, ki je drugi del tega, pa se
                  usklajuje z življenjskimi potrebščinami. Zato prihaja do takšnih situacij, ko se v
                  končni fazi ta celotni znesek zmanjšuje oziroma celo lahko izgubi pravico do
                  varstvenega dodatka.</p>
               <p>Samo še v zvezi z revščino. Očitno so podatki med nami malce različni. Naši kažejo
                  na to, da ogroženost  z revščino v Sloveniji ni
                  zelo alarmantna, moramo biti pa pozorni. Seveda je pa treba tu na nekaj drugega
                  opozoriti, kar nas opozarjajo s številnih strani, in to je prikrita revščina, o
                  kateri nimamo podatka in ki je morda tista, ki potem pa v javnosti vzbuja občutek,
                  da je situacija slabša, kot je. Hvala lepa.</p>
            </sp>
            <sp who="SDT4:BrenčičStanislav">

               <speaker>PREDSEDNIK STANISLAV BRENČIČ:</speaker>

               <p>Hvala lepa. Gospod Cvikl, izvolite, replika na podano s strani ministrove
                  ekipe.</p>
            </sp>
            <sp who="SDT4:CviklMilanMartin">

               <speaker>MAG. MILAN M. CVIKL:</speaker>

               <p>Hvala lepa. Glejte, gospod minister, razlika med nama je ta, da vi v svojem
                  predgovoru v to, kar so vam napisali, verjamete. Jaz sem šel pa podatke pogledat
                  in vam pač ne morem verjeti. Tri podatke bom povedal. Povečujejo se izdatki za
                  izobraževanje, stran 2, piše, da se povečujejo izdatki za izobraževanje. Po
                  podatkih Ministrstva za finance se funkcionalno programsko področje izobraževanje
                  zmanjšuje s 4,8 leta 2004 na 4,4 leta 2009 ali pa, če hočete, na 4,6 leta 2008, po
                  dokumentih Vlade.</p>
               <p>Podobno govorimo o aktivni politiki zaposlovanja in socialnem varstvu. In tu se
                  strinjam s tem, kar je povedala gospa z Ministrstva za delo. Mi nismo več v
                  situaciji, ko imamo problem samo s temi najrevnejšimi. Mi imamo problem že v
                  srednjem sloju. In vam bom povedal zelo pomemben razlog. Vi ste z davčno reformo
                  ukinili davčno olajšavo za stanovanjsko izgradnjo. 104 tisoč družin nima več te
                  davčne olajšave. In tisti, ki so se leta 2005 in 2006 zadolževali, in je to
                  pospeševalo gospodarsko rast, ker so mislili, da bodo v naslednjih letih lahko za
                  6% zmanjšali svojo davčno osnovo, tega več z letom 2007 nimajo. Če dodava še k
                  temu, kar se dogaja, da obdavčujete obresti tudi vsakega za 20%, se pravi, za
                  vsakih 5 evrov plačila obresti plačate evro davka, so seveda številke lahko dokaj
                  različne. In zato, minister, vam priporočam, da preden to pošljete v Bruselj, zelo
                  natančno preverite te dokumente. Da jih preverite natančno še posebej potem, ko
                  boste prinesli čez 10 dni državni proračun za leto 2008 in 2008. Ker podatki
                  preprosto ne gredo skupaj.</p>
               <p>Okrog zadolževanja in okrog tega, ali je to dobro ali ni dobro, kar se dogaja na
                  Darsu in na cestninjenju, je pa tako. Cestninjenje, in Vlada pravi, ne, da bi
                  imela elektronsko cestninjenje, Vlada se odloča za elektronski sistem
                  cestninjenja. Midva oba veva, da je najprej treba spraviti tjale gor nad našo
                  ljubo Evropo nekaj satelitov Galilea - no, ampak tudi o tem lahko diskutirava -,
                  ali pa boste uvedli portugalsko tehnologijo mobilnih telefonov; tudi to je možno.
                  Ampak za to morate najprej imeti ustrezno soglasje. In jaz seveda dvomim, da bo
                  mogoče brez tega, da boste imeli pritisk na stranske ceste, uvesti elektronsko
                  cestninjenje. Ko ga boste vi uvedli, potem se ljudje ne bodo vozili gor več po
                  severni obvoznici, ampak se bodo pač vozili čez, po domače povedano, Gameljne na
                  Gorenjskem. In tu je problem, ki ga imamo. Vi pravite, da po Gausovi krivulji pač
                  eni so bogatejši, drugi so revnejši. Če boste in ko boste prišli do tega, boste
                  tudi z elektronskim cestninjenjem. Zato ni postaje v Grosupljem in je postaja za
                  Vodicami in še kje, in bo pritisk, ki ga boste povzročili na državnih cestah,
                  nemogoč. In zato predlagam, da ko boste nadaljevali v letu 2009 z v študiji Darsa
                  ostro kritizirano idejo, da če v letu 2009 ne financirate iz državnega proračuna
                     avtocest, takrat vam bo ta projekt ne več
                  samonosilen. In zgodila se bo Madžarska. Po ESA-95 vam bo Evropski statistični
                  urad povedal, to ni več samonosilen projekt, to gre v javne finance. In takrat
                  seveda zadolževanje po milijardo, dve milijardi na leto ne bo tako majhen
                  problem.</p>
               <p>In samo še ena misel okrog tega, ali je povpraševanje zaradi rasti plač. V
                  ekonomiji pač poznamo nekaj, kar se imenuje <q>"crowding-out"</q> efekt. In seveda vam se
                  ni zgodila inflacija zaradi povpraševanja, ker imajo nekateri več plače ali pa
                  imajo večji neto prejemek, ampak zato, ker je država s poroštvi šla v previsoko
                  povpraševanje. In ta poroštva Darsa in še koga bo preprosto treba vrniti. In zato
                  je končni efekt pač ta: 29 milijard dolga, kar je 80% BDP, za razliko od 15
                  milijard dolga, kar je bilo približno 50% BDP pred dvema letoma in pol. In to ni
                  mala sprememba.</p>
            </sp>
            <sp who="SDT4:BrenčičStanislav">

               <speaker>PREDSEDNIK STANISLAV BRENČIČ:</speaker>

               <p>Hvala lepa. Dr. Turk, če je potrebno, dajte v kratkem še malo pokomentirati ali
                  odgovoriti. Vendar ker nas je praktično tako malo poslancev ostalo, dokaj
                  upravičeno, ker smo vedeli, da tečejo tudi druga delovna telesa, drugi odbori, bi
                  počasi zaključeval to diskusijo. Izvolite, gospod.</p>
            </sp>
            <sp who="SDT4:TurkŽiga">

               <speaker>DR. ŽIGA TURK:</speaker>

               <p>Mogoče bi gospoda Širclja še prosil, da tole okrog javnih financ pojasni.</p>
            </sp>
            <sp who="SDT4:BrenčičStanislav">

               <speaker>PREDSEDNIK STANISLAV BRENČIČ:</speaker>

               <p>Izvolite, gospod državni sekretar.</p>
            </sp>
            <sp who="SDT4:ŠirceljAndrej">

               <speaker>MAG. ANDREJ ŠIRCELJ:</speaker>

               <p>Hvala lepa. Spoštovane poslance in spoštovani poslanci! Dovolite mi, da zelo na
                  hitro grem nekoliko nazaj in odgovorim tudi na nekatera vprašanja.</p>
               <p>Prvo vprašanje je bilo ali pa eno izmed prvih, ki ga je postavil poslanec, gospod
                  Barovič, in sicer, ali so že udejanjeni nekateri projekti iz javno-zasebnega
                  partnerstva in kako tu stvar deluje. So. Lahko govorimo o Marini Portorož,
                  Postojnska jama, projekt Feniks je pred tem, da dobi soglasje Ministrstva za
                  finance, in na podlagi tega zakona, ki predvsem zagotavlja transparentno in jasno
                  delovanje države, se povečuje tudi povpraševanje po investicijah in po tem, da
                  želijo tudi tujci in ostali vlagati v Sloveniji, kar v preteklosti navsezadnje
                  temu ni bilo tako.</p>
               <p>Rad bi tu komentiral tudi nekatere trditve gospoda poslanca Cvikla glede davčne
                  reforme oziroma glede davkov. Nesporno dejstvo je, da je Slovenija, slovenska
                  država po 15 letih z reformo, ki je bila sprejeta leta 2006 in se je začela
                  uporabljati leta 2007, začela zniževati davke. In to zniževanje davkov, tako na
                  področju fizičnih oseb, tu govorimo o dohodnini, in tu je bilo tudi povedano, da
                  naj bi se stimuliralo s tem predvsem tiste ljudi, ki dejansko prispevajo z večno
                  dodano vrednostjo, kot tudi na področju pravnih oseb. Vprašanje je, zakaj raste
                  dobiček oziroma zakaj davek od dobička raste. Zaradi tega, ker se povečuje
                  dobiček, in zaradi tega, ker so tudi manjši stroški. In zaradi tega, ker so manjši
                  stroški, so tudi zaradi tega manjši stroški iz naslova cene dela, ki se znižuje.
                  Mislim pa, da v gospodarstvu dobiček pomeni nekaj dobrega in pomeni tudi večjo
                  gospodarsko rast. Zaradi znižanja stopenj se je povečala splošna olajšava. In
                  splošna olajšava se je povečala in jo koristijo, če govorimo v deležu, predvsem
                  tisti davčni zavezanci, tisti državljani in državljanke, ki imajo nižje dohodke. S
                  tem, da ko se je ukinila, ukinile so se vse olajšave, zaradi tega, da se zagotovi
                  enostaven in transparenten sistem, med drugim 
                  tudi olajšava za stanovanjsko gradnjo. Na drugi strani pa se je povečalo
                  financiranje Stanovanjskega sklada, dovolite mi, da povem v takratnem denarju,
                  ostalo mi je to v spominu, takrat za 3 milijarde tolarjev, kasneje pa še za več.
                  Kar pomeni, da je država zelo resno pristopila k reševanju stanovanjskih
                  potreb.</p>
               <p>Če omenim še inflacijo oziroma vpliv energentov na inflacijo. Država je tu zelo
                  resno pristopila in naredila tisto, kar je najprej lahko naredila - to je, znižala
                  trošarine. Znižala je trošarine zato, da ne pride do povečevanja cen goriv, ki
                  imajo v inflacijski košarici relativno velik vpliv.</p>
               <p>In če odgovorim, poskušam odgovoriti še na različne podatke v proračunu in v
                  dokumentu Lizbonske strategije. Seveda imamo določene podatke, recimo,
                  izobraževanje, imamo vzete različne postavke. Ali govorimo pri izobraževanju tudi
                  o predšolski vzgoji in so vključeni ti izdatki tudi za predšolsko vzgojo, kar
                  mislim, da je v Lizbonski strategiji, seveda pa to ni v proračunskem dokumentu.
                  Toliko za pojasnila. Hvala lepa.</p>
            </sp>
            <sp who="SDT4:BrenčičStanislav">

               <speaker>PREDSEDNIK STANISLAV BRENČIČ:</speaker>

               <p>Hvala lepa. Boste repliko<gap n="..."/> Ali bi pustili še razpravo gospodu od zadaj? No, kar
                  izvolite, gospod Cvikl.</p>
            </sp>
            <sp who="SDT4:CviklMilanMartin">

               <speaker>MAG. MILAN M. CVIKL:</speaker>

               <p>Gospod Šircelj je rekel, da Vlada zmanjšuje trošarine. Glejte, gospod Šircelj,
                  ocena realizacije 2007 na 2006, trošarine, je 17% rast. 17% rast, indeks 117.
                  Govorimo o vseh trošarinah. <stage>/Oglašanje v ozadju./</stage> Ja, ali lahko končam? Hvala.
                  Želim vam povedati, da bodite pazljivi. Trošarine se kot vir prihodkov v letu 2007
                  glede na leto 2006 bistveno povečujejo. To kažejo vaši podatki. Zato bodite zelo
                  pazljivi. Uvedli ste novo trošarino na energente in pri gorivih ste že na mejah.
                  In zdaj, ko vam je šel dolar na 84, mislim, ko je šla nafta na 84 dolarjev, nimate
                  kaj zelo veliko prostora. Edino, kar vas še malo rešuje, je, da je tudi evro šel
                  na 1,4.</p>
               <p>In še zadnja misel, potem pa bom končal. Nekateri ste govorili o tem tako
                  imenovanem, se pravi, <q>"private-public partnership"</q>, PPP, eni to imenujejo <q>"povuci,
                  potegni, pa bo šlo"</q>. Ampak izkušnje drugje kažejo drugače - porabi danes, plačaš
                  boš jutri. Temeljna izkušnja PPP-ja in njegovega učinka na javne finance - in
                  pojdite pogledat katerokoli regijo malo iz ven, recimo, kontinentalne Evrope, ali
                  pa, če hočete, pojdite si pogledat nekatere projekte, ki so jih Francozi delali,
                  pa boste videli, da se ustvarja zelo velik problem, ko je treba to jutri plačati.
                  In zato je ideja, da bomo s PPP-jem rešili vse, pač ideja, ki je problematična. Mi
                  smo na to opozarjali in tudi praksa kaže, da - jaz nisem videl še nobenega resnega
                  projekta PPP-ja; Feniks, pa ne vem, če je zelo resen projekt.</p>
            </sp>
            <sp who="SDT4:BrenčičStanislav">

               <speaker>PREDSEDNIK STANISLAV BRENČIČ:</speaker>

               <p>Hvala lepa. Izvolite, gospod Šircelj, pojasnilo.</p>
            </sp>
            <sp who="SDT4:ŠirceljAndrej">

               <speaker>MAG. ANDREJ ŠIRCELJ:</speaker>

               <p>Hvala lepa. Samo pojasnilo. Jaz sem znižanje trošarin omenjal v povezavi z
                  inflacijo. Trošarine na goriva so v fiksnem znesku in država lahko usklajuje cene
                  goriv tudi s tem, da znižuje trošarine. In v tem je država znižala oziroma Vlada
                  Republike Slovenije znižala celotno trošarino, zato da ne bi prišlo do večje
                  inflacije in da se na ta način to seveda lahko uravnava.</p>
               <p>Glede javno-zasebnega partnerstva, pa je to predvsem na podlagi tega zakona možno
                  jasno in transparentno vključevati državo z zasebnim sektorjem. Hvala lepa.</p>
            </sp>
            <sp who="SDT4:BrenčičStanislav">

               <speaker>PREDSEDNIK STANISLAV BRENČIČ:</speaker>

               <p>Hvala lepa. Izvolite, gospod  od zadaj.</p>
            </sp>
            <sp who="SDT4:SimoničAnton">

               <speaker>ANTON SIMONIČ:</speaker>

               <p>Simonič Anton, Ministrstvo za šolstvo in šport. Jaz bom spoštoval pomanjkanje časa
                  in bom zelo na kratko poskušal pojasniti samo par tistih najbolj bistvenih
                  stvari.</p>
               <p>Razhajanje v podatkih v zvezi z vlaganjem v izobraževanje prihaja tudi iz tega, da
                  se zelo veliko dejavnosti v izobraževanju in v aktivni politiki zaposlovanja
                  financira iz Evropskega socialnega sklada. In se temu ustrezno proračunska domača
                  sredstva za sovlaganje zmanjšujejo, kompletna vsota vlaganj se pa povečuje. In mi,
                  recimo, na Ministrstvu za šolstvo in šport smo ravno preko socialnega sklada
                  izvedli obsežne premike, recimo, kompletno prenovo poklicnega izobraževanja,
                  srednjega, ki je bilo izpostavljeno kot problematično in je tudi bilo. Ampak samo
                  v letošnjem letu se v 60 šolah uvajajo prenovljeni programi, ki so pa tako s
                  strani uporabnikov kot s strani evropske strokovne javnosti izredno dobro
                  ocenjeni. In moram reči, da imamo ravno na tem področju Evropi kaj pokazati. In da
                  bomo čas našega predsedovanja tudi za to uporabili, da bomo to našo dobro prakso v
                  bistvu nekje pokazali.</p>
               <p>Naslednja stvar. Ko smo danes tu govorili o znanju, in to je zaskrbljujoče, glede
                  na to, da naj bi znanje bilo tisto, ki poganja Lizbonsko strategijo naprej, smo
                  govorili o znanju na nek način, ki je rahlo zastarel. Mi smo govorili še vedno o
                  znanju kot o lastnini oziroma kapitalu. Znanje je danes lastnost. Edino znanje, ki
                  kaj šteje, je sposobnost producirati nove rešitve nonstop. Kje se to vzgoji, kdaj
                  se to začne vzgajati. Ko mi govorimo, govorimo vedno samo o povezavi podjetij in
                  raziskovalne sfere. Pozabimo pa tisto sfero, ki to znanje ali pa to sposobnost naj
                  bi, če je že ne, privzgojila - to je pa izobraževalni sistem. In to ni samo naša
                  frustracija, to je frustracija izobraževalnih resorjev v celi Evropi, da znotraj
                  Lizbonske strategije ne pridemo do glasu. In tu imamo potem, samo zelo na kratko
                  bom še tole rekel, problem kroga znanja, tako imenovanega. Se pravi, nastajanje
                  znanja, distribucija in aplikacija. Mi smo relativno dobri v nastajanju,
                  distribucija pa aplikacija nas tare. Tu je nedvomno največji možen distribucijski
                  sistem prav izobraževalni sistem. In tu smo malo ujetniki naše resorske strukture,
                  ker mi, vsak posamezen resor, kar dobro delamo, tam, kjer se je treba pa povezati,
                  recimo na vprašanju povezovanja formalnega izobraževanja pa usposabljanja v
                  podjetjih, ali pa na vprašanju povezovanja izobraževanja, zaposlovanja in sociale,
                  tam nam pa še malo manjka. In to so tista področja, kamor bi se morali strateško
                  skoncentrirati. Ker recimo ravno na področju sociale je izobraževanje tisti
                  faktor, ki deluje kot blažilec in ki daje tem ljudem namesto socialne podpore, da
                  tako rečem, kar ima negativno konotacijo, kakorkoli jo obrnete, novo perspektivo.
                  No, in s tem bom tudi zaključil.</p>
            </sp>
            <sp who="SDT4:BrenčičStanislav">

               <speaker>PREDSEDNIK STANISLAV BRENČIČ:</speaker>

               <p>Hvala lepa predstavniku Ministrstva za šolstvo in šport. Nekako ugotavljam, da
                  lahko zaključim današnjo razpravo.</p>
               <p>Zdaj je situacija taka, da po moje nobeden od skupno delujočih odborov danes ni
                  sklepčen. Jaz bi lahko v tej zvezi samo ugotovil, da smo se seznanili s poročilom
                  in da magnetogramski zapis celotne razprave, vprašanj in odgovorov, bo dostavljen
                  Vladi. In na podlagi tega zaznamka bo lahko Vlada tudi dopolnila to poročilo, če
                  bo smatrala vse tisto za konkretno, konstruktivno, da se poročilo kot takšno še
                  izboljša. Tako da kakšnega sklepa - kaj menita, sopredsedujoča? - ne moremo
                  sprejemati. Tako da,  gospod Kokalj, Odbor za
                  zadeve Evropske unije, bi lahko zaključili svoj odbor?</p>
            </sp>
            <sp who="SDT4:KokaljAnton">

               <speaker>PREDSEDNIK ANTON KOKALJ:</speaker>

               <p>Mi zaključujemo 105. redno sejo Odbora za zadeve Evropske unije.</p>
            </sp>
            <sp who="SDT4:BrenčičStanislav">

               <speaker>PREDSEDNIK STANISLAV BRENČIČ:</speaker>

               <p>Hvala lepa. Gospod Mikolič.</p>
            </sp>
            <sp who="SDT4:MikoličMartin">

               <speaker>PODPREDSEDNIK MARTIN MIKOLIČ:</speaker>

               <p>Odbor za gospodarstvo zaključuje 18. nujno sejo.</p>
            </sp>
            <sp who="SDT4:BrenčičStanislav">

               <speaker>PREDSEDNIK STANISLAV BRENČIČ:</speaker>

               <p>No, tudi Odbor za delo, družino, socialne zadeve in invalide zaključuje svojo 15.
                  nujno sejo. In s tem zaključujem tudi našo skupno sejo. V imenu obeh
                  sopredsedujočih odborov se zahvaljujem vsem za potrpežljivo diskusijo, za podana
                  vprašanja, konstruktivne odgovore. Hvala lepa. Morda si bomo drugič morali
                  rezervirati nekoliko več časa, vendar je enostavno vpetost v časovni razpored dela
                  Državnega zbora pred to sejo kar precej zahteven in je bilo težko uskladiti. Lep
                  dan želim naprej! Uspešno tudi vsem, ki za to zahtevno materijo stojite in jo
                  ciljno naravnavate.</p>
               <stage type="time">(Seja je bila končana 21. septembra 2007 ob 12.10.)</stage>
            </sp>
         </div>
      </body>
   </text>
</TEI>