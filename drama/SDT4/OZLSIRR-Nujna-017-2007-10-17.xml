<?xml version="1.0" encoding="UTF-8"?><TEI xmlns="http://www.tei-c.org/ns/1.0" xmlns:xi="http://www.w3.org/2001/XInclude" xml:id="OZLSIRR-Nujna-017-2007-10-17">
   <teiHeader>
      <fileDesc>
         <titleStmt>
            <title>Zapisniki sej delovnih teles Državnega zbora Republike Slovenije</title>
            <title>Odbor za lokalno samoupravo in regionalni razvoj</title>
            <respStmt>
               <persName>Andrej Pančur</persName>
               <resp xml:lang="sl">Kodiranje TEI</resp>
               <resp xml:lang="en">TEI corpus encoding</resp>
            </respStmt>
         </titleStmt>
         <publicationStmt>
            <publisher>
               <orgName xml:lang="sl">Inštitut za novejšo zgodovino</orgName>
               <orgName xml:lang="en">Institute of Contemporary History</orgName>
               <ref target="http://www.inz.si/">http://www.inz.si/</ref>
               <address>
                  <street>Kongresni trg 1</street>
                  <settlement>Ljubljana</settlement>
                  <postCode>1000</postCode>
                  <country xml:lang="sl">Slovenija</country>
                  <country xml:lang="en">Slovenia</country>
               </address>
               <email>inz@inz.si</email>
            </publisher>
            <distributor>DARIAH-SI</distributor>
            <distributor>CLARIN.SI</distributor>
            <availability status="free">
               <licence>http://creativecommons.org/licenses/by/4.0/</licence>
               <p xml:lang="en">This work is licensed under the <ref target="http://creativecommons.org/licenses/by/4.0/">Creative Commons
                                Attribution 4.0 International License</ref>.</p>
               <p xml:lang="sl">To delo je ponujeno pod <ref target="http://creativecommons.org/licenses/by/4.0/">Creative Commons
                                Priznanje avtorstva 4.0 mednarodna licenca</ref>.</p>
            </availability>
            <date when="2019-01-26+01:00"/>
         </publicationStmt>
         <sourceDesc>
            <bibl type="mag">
               <idno type="custom" subtype="session">93B970F6594A97D6C125736B002B2E1E</idno>
               <idno type="custom" subtype="day">6E061943FC813B3BC1257377004DC089</idno>
               <idno type="URI">https://www.dz-rs.si/wps/portal/Home/deloDZ/seje/evidenca?mandat=IV&amp;type=pmagdt&amp;uid=6E061943FC813B3BC1257377004DC089</idno>
            </bibl>
         </sourceDesc>
      </fileDesc>
      <profileDesc>
         <settingDesc>
            <setting who="#OZLSIRR-Nujna-017-2007-10-17.OZLSIRR" n="017">
               <name>Nujna</name>
               <date when="2007-10-17"/>
            </setting>
         </settingDesc>
         <particDesc>
            <listOrg>
               <org xml:id="OZLSIRR-Nujna-017-2007-10-17.DZ">
                  <orgName xml:lang="sl">Državni zbor Republike Slovenije</orgName>
                  <listEvent>
                     <head>Mandat</head>
                     <event n="4" notBefore="2004-10-22" notAfter="2008-10-15">
                        <label>4. mandat (2004-2008)</label>
                     </event>
                  </listEvent>
                  <listOrg>
                     <head>Delovno telo Državnega zbora Republike Slovenije</head>
                     <org xml:id="OZLSIRR-Nujna-017-2007-10-17.OZLSIRR">
                        <orgName key="OZLSIRR">Odbor za lokalno samoupravo in regionalni razvoj</orgName>
                     </org>
                  </listOrg>
               </org>
            </listOrg>
         </particDesc>
      </profileDesc>
   </teiHeader>
   <text>
      <body>
         <div>


            <stage type="title">ODBOR DRŽAVNEGA ZBORA REPUBLIKE SLOVENIJE ZA LOKALNO SAMOUPRAVO IN REGIONALNI RAZVOJ</stage>
            <stage type="session">17. nujna seja</stage>
            <stage type="date">(17. oktober 2007)</stage>
            <stage type="chairman">Sejo je vodil Franc Jazbec, predsednik odbora.</stage>
            <stage type="time">Seja se je pričela ob 13.03.</stage>


            <sp who="SDT4:JazbecFranc">

               <speaker>PREDSEDNIK FRANC JAZBEC:</speaker>

               <p>Spoštovani! Pričenjam 17. nujno sejo Odbora za lokalno samoupravo in regionalni
               razvoj. Vse prisotne članice in člane, vabljene na sejo in predstavnike medijev lepo
               pozdravljam!</p>
               <p>Dolžan sem obvestilo, da poslanca Franca Pukšiča nadomešča poslanec Miro Petek,
               poslanca Martina Mikoliča poslanec Ciril Testen. Ugotavljam, da smo sklepčni in lahko
               začnemo sejo.</p>
               <p>S sklicem seje ste prejeli naslednji predlog dnevnega reda:</p>
               <p>1. Predlog sprememb proračuna Republike Slovenije za leto 2008,</p>
               <p>2. Predlog proračuna Republike Slovenije za leto 2009.</p>
               <p>Želi kdo besedo v zvezi s predlaganim dnevnim redom? Če ne, ocenjujem, da je dnevni
               red sprejet in lahko preidemo na obravnavo <title>1. TOČKE DNEVNEGA REDA - PREDLOG
                  SPREMEMB PRORAČUNA REPUBLIKE SLOVENIJE ZA LETO 2008.</title>
               </p>
               <p>Gradivo za to točko je na vpogled v računalniškem okolju Lotus in je objavljeno v
               Poročevalcih št. 91/2007 in 92/2007 z dne 30.9.2007.</p>
               <p>K tej točki so bili vabljeni: dr. Ivan Žagar, minister brez listnice, zadolžen za
               lokalno samoupravo in regionalno politiko, mag. Marko Starman, državni sekretar,
               Služba Vlade Republike Slovenije za lokalno samoupravo in regionalno politiko in
               Ministrstvo za finance. Prisotne vabljene lepo pozdravljam!</p>
               <p>Kot sem že uvodoma dejal, je namen današnje obravnave Predloga sprememb proračuna
               Republike Slovenije za leto 2008 opredelitev odbora do predlaganih sprememb proračuna
               in morebitno oblikovanje amandmajev odbora v skladu s 166. členom poslovnika. Odbor
               kot zainteresirano delovno telo lahko v skladu s 157. členom Poslovnika Državnega
               zbora vloži amandmaje samo k tistim delom predloga sprememb proračuna, ki zadevajo
               njegovo področje. Pri čemer je potrebno, da predlog za spremembo izdatkov na tem
               področju uravnoteži s predlogom za spremembo izdatkov na drugem področju, to pomeni,
               v okviru finančnega načrta kateregakoli proračunskega uporabnika. Odbor lahko
               predlaga amandmaje k posameznim podprogramom pri določenih neposrednih uporabnikih iz
               posebnega dela predloga sprememb državnega proračuna. V skladu s 166. členom
               Poslovnika Državnega zbora se amandmaji lahko nanašajo samo na tiste posamezne
               programe pri določenih neposrednih uporabnikih iz posebnega dela državnega proračuna,
               ki so zajeti v predlogu sprememb državnega proračuna. Vloženi amandmaji ne smejo biti
               v breme proračunske rezerve ali splošne proračunske rezervacije ter tudi ne v breme
               dodatnega zadolževanja. Odbor lahko v skladu s 32. členom poslovnika oblikuje
               stališča z vidika pristojnosti odbora za spremljanje stanja na področjih, ki so v
               njegovi pristojnosti, za pripravo odločitev o politiki na tem področjih in za
               oblikovanje stališč do posameznih vprašanj.</p>
               <p>V nadaljevanju bi prosil predstavnika predlagatelja, to je, državnega sekretarja
               mag. Marka Starmana, za uvodno obrazložitev predloga sprememb proračuna Republike
               Slovenije za leto 2008. Izvolite, gospod sekretar.</p>
            </sp>
            <sp who="SDT4:StarmanMarko">

               <speaker>MAG. MARKO STARMAN:</speaker>

               <p>Najlepša hvala za besedo, gospod predsednik. Osredotočil bi se na dve glavni točki.
               In sicer, v proračunu 2008, ko gre za  področje financiranja občin, sprememba od sprejetega
               proračuna za 2008 predvsem izhaja iz spremembe povprečnine. Do spremembe povprečnine
               je prišlo zaradi spremembe inflacijskega vrednotenja, in sicer, z 2,7 na 3,5. Zato je
               povprečnina narasla s 482,13 evrov na 485,88. In tudi vse nadaljnje postavke, ki so
               razporejene in zapolnjujejo to področje, so ustrezno prilagojene.</p>
               <p>Glede na sprejeti proračun, ko gre za področje evropskih sredstev, je proračun
               približno povečan za 60%. Razlog za povečanje proračuna glede na sprejet proračun za
               2008 je v tem, da gre v letu 2008 za zadnje leto črpanja sredstev iz prejšnje
               finančne perspektive in zato tako na vseh programih, ki vključujejo evropska
               sredstva, zaključujemo to obdobje in ga tudi finančno zaključujemo. Zato je ta
               predvidena sprememba. In glede na dosedanje trende in tokove bomo v celoti na našem
               področju ta sredstva tudi počrpali. Hvala.</p>
            </sp>
            <sp who="SDT4:JazbecFranc">

               <speaker>PREDSEDNIK FRANC JAZBEC:</speaker>

               <p>Hvala lepa. Želi besedo predstavnik Ministrstva za finance, gospod Tekavčič? <stage>(Ne
               želi.)</stage> Besedo dajem poslankam in poslancem. Izvolite, gospod Kontič.</p>
            </sp>
            <sp who="SDT4:KontičBojan">

               <speaker>BOJAN KONTIČ:</speaker>

               <p>Hvala lepa, gospod predsednik. Lep pozdrav vsem prisotnim, predvsem predstavnikom
               Vlade, državnemu sekretarju in vsem ostalim! Jaz mislim, da bi pri sprejemanju
               rebalansa tega proračuna in potem pri načrtovanju za leto 2009 bilo smiselno oceniti
               razliko oziroma kaj pomeni sprememba Zakona o financiranju občin, ki je bila v tem
               mandatu sprejeta. Jaz nisem prepričan, da se bodo v praksi uresničile napovedi,
               takrat izdane ali pa rečene, pri sprejemanju Zakona o financiranju občin, pri
               sprejemanju dopolnil oziroma sprememb, ko je bilo napovedano, da dejansko vse lokalne
               skupnosti na podlagi tega, razen takrat, mislim, da štirih, pridobivajo dodatna
               sredstva. Glede dogodkov v teh letih, tudi delež dohodnine, ki dejansko narašča in je
               izračun bil spremenjen skladno z Zakonom o financiranju občin, bi bilo prav zanimivo
               pogledati primerjavo, kaj bi dejansko lokalne skupnosti dobile iz proračuna v primeru
               prejšnjega Zakona o financiranju občin in na podlagi tega, kar imamo danes. Tu bi
               dejansko lahko potem ugotovili tudi razliko oziroma preverili napovedi Vlade oziroma
               pristojnih ministrstev, ki so takrat napovedovali, da bodo vse lokalne skupnosti na
               podlagi spremenjenega Zakona o financiranju občin lahko pridobile oziroma bodo
               pridobile dodatna sredstva. Zato me zanima, ali je možno ta izračun narediti oziroma
               ali je morda narejen. V nasprotnem primeru bomo vsekakor morali sami nekako to
               primerjavo narediti, kajti dejansko bi bilo dobro videti rezultate sprememb
               zakonodaje v tem mandatu. Kot pa sem dejal, nisem prepričan, da gredo v smer, kot je
               bila takrat napovedana.</p>
               <p>In glede evropskih sredstev, 
               res je in verjetno temu težko kdorkoli oporeka, da je Slovenija pri črpanju EU
               sredstev ena najuspešnejših novih držav članic. Vendar je treba povedati, da kljub
               temu, recimo, prvi dve leti od 2004 do 2006 nismo iz koristili niti polovice ali pa
               okoli polovice dodeljenih sredstev za to obdobje. Zato bo treba na tem področju, če
               želimo ostati neto prejemniki, postoriti kaj več, ne samo prestrukturirati
               proračunske izdatke. Zato me zanima, ali pristojno ministrstvo načrtuje tu
               kakršnekoli spremembe, če odmislimo v tem trenutku napoved ustanavljanja pokrajin, ki
               bodo kasneje vsekakor, v tem času, ko pa bodo ustanovljene, pa zagotovo še ne tisti
               partner, ki se bo dogovarjal tudi o teh sredstvih, o realizaciji teh sredstev. V tem
               trenutku pa, kolikor nam je znano, tudi v tem prehodnem obdobju tudi pokrajine niso
               tista kritična točka, ki bi lahko bila vzrok za to, da se finančna sredstva vračajo,
               recimo, v Slovenijo in da ostanemo neto prejemniki teh sredstev.</p>
               <p>To sta dve vprašanji, na kateri bi želel dobiti odgovor. Pa če že to slednje ni tako
               zahtevno, bi prosil, da na prvo, če ni možno danes, dobimo odgovor tudi kdaj drugič.
               Hvala lepa.</p>
            </sp>
            <sp who="SDT4:JazbecFranc">

               <speaker>PREDSEDNIK FRANC JAZBEC:</speaker>

               <p>Hvala lepa. K besedi je prijavljen še poslanec, gospod Trofenik.</p>
            </sp>
            <sp who="SDT4:TrofenikVili">

               <speaker>VILI TROFENIK:</speaker>

               <p>Hvala za besedo. Lep pozdrav! Prosil bi za podrobnejšo obrazložitev tistega, kar je v
               svojem ekspozeju napovedal minister za finance dr. Bajuk, o nekih metodoloških
               spremembah pri spremljanju sredstev lokalnih skupnosti. Mislim, da je tu mesto in
               čas, da bi nam lahko podrobneje to pojasnili.</p>
               <p>Zdaj seveda, kar se pa enormnega povečanja evropskih sredstev v letu 2008 tiče, bi
               tudi prosil za podrobnejše pojasnilo, ker me namreč ta splošna utemeljitev ne
               zadovoljuje. Res je, da je to zadnje leto črpanja iz iztekajočega se obdobja, pa
               sprašujem, dve možnosti sta razlage, ali za to nismo vedeli, koliko smo sposobni, ali
               lahko še izčrpamo pri sprejemanju proračuna za leto 2008. Ali to pomeni, da bo letos
               tako velik izpad načrtovanih sredstev, da bo drugo leto se toliko povečalo? Mislim,
               da je to zadnje leto absolutno premalo. Niti en niti drugi temelj ali pa obrazložitev
               ali utemeljitev ne bo razveseljiva. Za tretjo, če je pa kakšna, bi pa tudi prosil, da
               se nam jo posreduje. Hvala.</p>
            </sp>
            <sp who="SDT4:JazbecFranc">

               <speaker>PREDSEDNIK FRANC JAZBEC:</speaker>

               <p>Hvala lepa. Gospod sekretar, izvolite.</p>
            </sp>
            <sp who="SDT4:StarmanMarko">

               <speaker>MAG. MARKO STARMAN:</speaker>

               <p>Začel bi s slednjim, glede evropskih sredstev. Predlagal bi, če sme sodelavka tu
               dopolniti vprašanje, zakaj to leto in v čem je razlika ter ostalo. Hvala.</p>
            </sp>
            <sp who="SDT4:JazbecFranc">

               <speaker>PREDSEDNIK FRANC JAZBEC:</speaker>

               <p>Izvolite, gospa.</p>
            </sp>
            <sp who="SDT4:KirbišMonika">

               <speaker>MONIKA KIRBIŠ:</speaker>

               <p>Mogoče bi najprej na vprašanje, ko je bilo očitano, da je povečanje preveliko za leto
               2008. Tu bi najprej izpostavila, da vi pač razpolagate s podatki, ki se tičejo samo
               Službe Vlade za lokalno samoupravo in regionalno politiko, ne pa vseh ministrstev.
               Zdaj, dve postavki sta v bistvu glavni, ki se bosta povečali, to so sredstva tehnične
               pomoči. Tu gre predvsem za povečanje sredstev iz naslova plač. Namreč, mi imamo
               možnost zaposlovati kadre za določen čas iz sredstev tehnične pomoči in teh kadrov je
               že kar nekaj. Druga stvar je pa proračunska postavka Interrega, se pravi, čezmejno
               sodelovanje. Tu pa v bistvu tudi vzpostavljamo sistem za novo finančno perspektivo in
               od tod povečanje sredstev.</p>
               <p>Potem, kar se pa tiče črpanja, tudi 50%, to ni točen podatek, kajti zadnji podatki
               kažejo, da smo nekje na 80% črpanju. Še vedno smo pa primerjalno za ostalimi
               državami, recimo, na področju Evropskega sklada za regionalni razvoj takoj za Irci in
               Švedi. V globalu pa imamo trenutno 80% črpanje. Trenutni podatki, ki jih zbiramo od
               resornih ministrstev, kažejo, da bomo do konca leta 2008 uspeli porabiti vsa
               razpoložljiva sredstva.  Kar se
               pa tiče prenosa na pokrajine, samo upravljanje evropskih sredstev bo tudi v
               naslednjem obdobju centralizirano, izvajanje razpisov pa bo decentralizirano. In to
               smo že tudi v praksi pričeli izvajati, kajti zunaj imamo že dva razpisa za razvoj
               regij, kjer so v bistvu izvajalci občine. Tudi vsi programi, ki se tičejo čezmejnega
               sodelovanja, potekajo na lokalni ravni, tako da kar se tiče decentralizacije, tukaj
               tudi ne vidimo večjih težav že trenutno. To bi bilo z moje strani. Hvala.</p>
            </sp>
            <sp who="SDT4:JazbecFranc">

               <speaker>PREDSEDNIK FRANC JAZBEC:</speaker>

               <p>Hvala lepa. Gospod Tekavčič, izvolite.</p>
            </sp>
            <sp who="SDT4:TekavčičSlavko">

               <speaker>SLAVKO TEKAVČIČ:</speaker>

               <p>Hvala za besedo. V zvezi z vprašanjem, ki se nanaša na dejanske finančne učinke rasti
               razpoložljivih sredstev proračunov lokalnih skupnosti v obdobju od začetka
               uveljavitve novega Zakona o financiranju občin in v naslednjih letih, lahko dam
               naslednja pojasnila. Seveda, ni samo račun primerne porabe kot tisti element
               merodajen zaradi povečanja sredstev pri posamezni lokalni skupnosti, pač pa je tudi
               merodajen 38. člen Zakona o financiranju občin. To so prehodne in končne določbe,
               skozi katere je razvidno, da se ob izračunu primerne porabe, ob upoštevanju
               povprečnine, ki je predvidena v Zakonu o izvrševanju proračuna za posamezno
               proračunsko leto, izračuna ta obseg. Posledično po tem, ko se izračuna še glavarina
               oziroma odstopljen del dohodnine iz državnega proračuna, pa se pri teh elementih
               upošteva v tem prehodnem obdobju tudi določen del sredstev iz naslova nadomestila za
               uporabo stavbnega zemljišča in pa prihodke iz nekdanjega 21. člena Zakona o
               financiranju občin. In izhajajoč iz tega se je pri izračunu za leto 2007 upoštevalo
               60% sredstev iz naslova nadomestila za uporabo stavbnega zemljišča in 100% sredstev
               iz naslova prihodkov po nekdanjem 21. členu, v letu 2008 se upošteva 48% in 80% teh
               prihodkov, v letu 2009 36% in 60. In če gledamo že s tega zornega kota, ob
               upoštevanju realizacije prihodkov, ki bodo sicer realizirani - realizacijo teh
               prihodkov v posameznem proračunskem letu, to pomeni, da avtomatsko prihaja do
               povečane rasti sredstev pri posamezni lokalni skupnosti. Seveda je pa eno vprašanje,
               da posamezne lokalne skupnosti v bodoče ne bodo nadomestila, mislim, da se ne bo
               dogajalo v praksi, kar se ponekod sicer zdaj že dogaja, da ne valorizirajo vrednosti
               točke za nadomestilo za uporabo stavbnega zemljišča ali pa da so celo sprejele sklepe
               posamezne občine, da se bo v določenem proračunskem letu lahko pobiralo nadomestilo
               za uporabo stavbnega zemljišča. Če bi eventualno prišlo do tega, potem skozi izračune
               pri nekaterih občinah ne bi prihajalo do tega. Vendar teh izračunov v tem trenutku ne
               moremo dati, ker moramo najprej dobiti podatke o dejanski realizaciji v letu 2007. In
               potem se bo videlo, kako. Mi lahko zdaj zaenkrat izhajamo samo iz razpoložljivih
               podatkov za leto 2006, ti pa so tudi ustrezno upoštevani pri vseh izračunih, ki smo
               jih že posredovali občinam oziroma jih bomo še po sprejemu dopolnjenega predloga
               proračuna za leto 2008 in proračuna za leto 2009 tudi potem lahko naknadno poslali.
               Vendar slika se bo kolikor toliko realno lahko videla šele v proračunskem letu 2008.
               Sicer pa vsem občinam sredstva že od leta 2008 dalje naraščajo,  ker v letu 2007 z uveljavitvijo je bilo nekaj
               občin prizadetih in te so tudi zato začele postopek za oceno ustavnosti tega zakona,
               ostalim občinam, pa seveda tudi v naslednjih letih sredstva naraščajo. Hvala.</p>
            </sp>
            <sp who="SDT4:JazbecFranc">

               <speaker>PREDSEDNIK FRANC JAZBEC:</speaker>

               <p>Hvala lepa. Želi še kdo besedo? Gospod Trofenik, izvolite.</p>
            </sp>
            <sp who="SDT4:TrofenikVili">

               <speaker>VILI TROFENIK:</speaker>

               <p>Hvala za besedo, predsednik. Jaz ugotavljam, da nisem na žalost dobil odgovora na
               tisto, kar sem vprašal. Saj, če jih ni možno dati, bom sprejel tudi to na znanje.
               Niti o tistem, kar je govoril dr. Bajuk, minister za finance, niti o razlogih za to
               povečanje, jaz nisem nobenih, kolega Kontič govoril, o odstotkih, jaz nisem govoril o
               nobenih odstotkih drugih, kar je v uvodu bilo povedano, da gre za 60 in v čem so
               dejanski razlogi za to. Ali bo letos toliko manj ali je bilo slabo načrtovano 2008?
               Eden ali drugi odgovor ali utemeljitev ali razlog sta pomembna, da bi se šli
               ping-pong, ampak, da ugotovimo, kje smo, zlasti še, ko bomo prišli na proračun v leto
               2009. Jaz ne bom rekel, da je to zaradi volitev, ki je drugo leto ali kaj podobnega.
               Ta bi bila mogoče v tem trenutku še prezlobna. To, kar je pa gospod Tekavčič povedal,
               to je pa zdaj seveda rezultat tistega, kar smo nekateri opozarjali, da je novi zakon
               financiranja občin ena sama, kako bi rekel, potuha, da nekdo nekaj ne dela, ni pa
               nobenih sankcij z zakonom predvidenih direktno. Nadomestilo se ne valorizira iz
               političnih razlogov, lastni prihodki, to je neprimerljivo v Evropi,v razvitih
               sistemih lokalne samouprave je sistem takšen, da sili lokalno skupnost čim večjim
               lastnim prihodkom, ne pa, da jih odvrača od čim več lastnih prihodkov. Še bogokletna
               je pa ta, ki jaz vem tudi, da se dogaja, da so začeli ukinjati nadomestilo, na drugi
               strani pa imamo nestimulativne sredine, kjer skozi način razdeljevanja dohodnine, pač
               so prizadeti. Hitro se da ugotoviti, da praktično cela dohodnina gre za delitev v čim
               večji meri. To je ene vrste finančna izravnava. Tista finančna izravnava, ki je tukaj
               prikazana, tisti vsoti, to je še tisto, kar manjka. Postavilo se bo vprašanje, če se
               zgodi v sistemu dohodnine nekaj, da dohodnina ne bo več zadoščala za to, potem bo pa
               začelo nekaj drugo naraščati, ampak o tem drugje. Tako, da nisem dobil odgovora, da
               ne boste mislili, da zavlačujem, to samo ugotavljam, zaključke bom pač delal sam, za
               kar imam razpoložljive podatke. Hvala.</p>
            </sp>
            <sp who="SDT4:JazbecFranc">

               <speaker>PREDSEDNIK FRANC JAZBEC:</speaker>

               <p>K besedi je prijavljen gospod Cvikl.</p>
            </sp>
            <sp who="SDT4:CviklMilanMartin">

               <speaker>MAG. MILAN M. CVIKL:</speaker>

               <p>Hvala lepa, gospod predsednik. Ker mi kot zainteresiranemu poslancu dovolite, da na
               zainteresirano delovno telo vprašam predstavnike Službe za lokalno samoupravo, pa
               seveda Ministrstvo za finance po mojem s predlogom sprememb proračuna za leto 2008
               najpomembnejše vprašanje. Vprašanje je naslednje: Zakaj ste se kot Vlada odločili, da
               boste ves dobrobit višje gospodarske rasti in boljše zaposlenosti, ki vpliva na zelo
               pomemben prirast dohodnine, namenili samo sebi? Samo neposrednim porabnikom državnega
               proračuna. Zakaj, potem, ko smo leta 2007 seveda zagotovili neko relativno ustrezno
               razmerje med porabo dohodnine na ravni občin in na ravni države, približno 50:50 -
               zakaj dopuščate, da s predlogom proračuna kot ste ga pripravili ta delež v občinah
               pade na 42% leta 2009 oziroma 44, 45% leta 2008? Gospodje poslanci in poslanke,
               predvsem tisti, ki ste župani in županje, nekdanji župani in nekdanje županje, se
               boste seveda spomnili, da je sprememba filozofije v zakonu o financiranju občin
               pomenila, da je zdaj celotna slovenska lokalna samouprava na milost in nemilost
               prepuščena volji ministra za finance. V letu 2008, že v letu 2007, gospodje, imamo
               visoko rast gospodarstva, imamo visoko rast dohodnine, približno petinsko rast
               dohodnine, glede na napovedi ali pa glede na prejšnje leto, ampak prirast dohodnine v
               občinah je ocenjen na 1%, v predlogu proračuna 2008, glede na oceno realizacije 2007,
               1%. V državnem proračunu pa prirast prihodkov iz naslova dohodnine realnih 15%. Jaz
               ne razumem tega Državnega zbora, ki bo mirno šel čez to zadevo. Jaz vem, da danes
               seveda gospod predsednik nimate na dnevnem redu zakona o izvrševanju proračuna,
               predlagam, da se prijavite, kot zainteresirano delovno telo za zakon za izvrševanje
               proračuna in da tam s spremembo glavarine in s spremembo deleža, ki ga naj dobi iz
               državnega, pardon, iz državnega proračuna je pravi izraz, občine iz naslova
               dohodnine, da seveda popravite to anomalijo. Ampak imeti situacijo, kjer gospodarsko
               rast, dobrobiti gospodarske rasti črpa samo državni proračun je za mene nedopustno.
               Mi danes ne bomo na tem odboru diskutirali seveda o tem, za kaj se ta denar porablja
               in ugotavljam, da se porablja za visoke materialne stroške državnih organov,
               protokola in tako naprej, da imajo pa recimo javni zavodi tudi osnovne šole negativno
               rast. To je zgodba za druge odbora. Ampak na Odboru za lokalno samoupravo in
               regionalni razvoj, pa tega ne razumemo. Teza je bila, da bo novi zakon o financiranju
               občin zagotovil vsaj toliko denarja, kot je bilo določeno z zakonom, če pa seveda je
               situacija boljša, potem pa več.  Vam bom dal samo podatke za leto 2007. Leta 2007 bo državni
               proračun izplenil dodatnih 40 milijonov evrov, občine pa 3 milijone evrov. Leta 2008,
               sem pa že povedal, kakšni so realni indeksi. Jaz vem, da bodo zdaj predstavniki
               Ministrstva za finance razložili, da je to stvar sistema. Ni res, to je stvar
               politične odločitve, koliko bo glavarina. In Zakon o izvrševanju proračuna sprejemamo
               v tem Državnem zboru. In če velja teza, da je v letu 2008 situacija tako dobra, kot
               sta to prejšnji teden razložila predsednik Vlade in minister za finance, potem je
               prav, da imajo dobrobit od tega tudi občine. Ne pa, da morajo občine delati to, kar
               ste nekateri povedali, silite jih, da naj dvigujejo osnove in tako naprej, predvsem
               pa se morajo zadolževati.</p>
               <p>Zaključujem. Ne samo, da ste vzeli Ljubljani, v letu 2008 in 2009 jemljete po moji
               oceni skoraj polovici občin, približno 160 milijonov evrov, kolikor je razlika teh 8
               odstotnih točk, z 49 na 42. 160 milijonov evrov občine dobijo manj denarja, kot bi
               ga, če bi obstala teza, s katero ste prišli leta 2007, naj bo pol-pol. In to je
               seveda zame nesprejemljivo. Vi ste odbor, vi se boste odločili, jaz niti nimam
               pravice glasovanja, ne bom niti glasoval, ampak to je zame nekaj, kar se morate vi
               predvsem, predsednik odbora, zelo globoko zamisliti. Predstavniki Službe Vlade za
               lokalno samoupravo in regionalni razvoj pa še toliko bolj.</p>
               <p>Druga zgodba je pa ta Evropska unija. Tu pa mislim, da potrebujemo vsaj podobno
               informacijo, kot je bila nekaj mesecev nazaj oziroma zdaj že leto nazaj na Odboru za
               zadeve Evropske unije. Mislim, da je gospa govorila o tem, da imamo 80% podpisanih
               pogodb, da je mogoče to po načelu nastanka poslovnega dogodka res tako, ampak da bi
               pa vi imeli zdajle 80% verjetnost, da boste v letu 2006 pa 2007 počrpali denarja,
               tega si pa jaz ne upam podpisati. Za nekatere programe se še z Evropsko unijo niste
               dogovorili, govorim za obdobje 2004-2006. Zato se mi zdi, da je celotna evropska
               zgodba ena velika šlamastika, ki jo tolmačiti s tem, da saj nič hudega, saj smo takoj
               za Irci, pazite, odnos med domačimi prilivi v slovenski proračun in odlivi v evropski
               proračun je zaradi tega, ker nismo Irci, negativen, in to že v septembru 2009; ampak
               o tem bomo razpravljali jutri na nekem drugem odboru.</p>
               <p>Predsednik, predlagam, da se pojavite kot zainteresirano delovno telo za ZIPRO in da
               tam vsebinsko in skladno z vašo vlogo, kot odbora, pristojnega za to, razrešite to
               neusmiljeno padanje deleža dohodnine in s tem možnosti za gospodarski razvoj, ki ga
               imajo občine. To je resna zgodba. Mislim, da jo je zelo težko rešiti, ker morate
               potem na državni ravni cel kup stvari nehati financirati. Ampak, gospodje iz Vlade,
               takšen sistem financiranja občin ste si zamislili kakšno leto in pol nazaj in
               posledice bodo zelo hude. Zelo težko bo to razložiti ljudem, da več kot pol občinam
               ste vzeli 160 milijonov evrov.</p>
            </sp>
            <sp who="SDT4:JazbecFranc">

               <speaker>PREDSEDNIK FRANC JAZBEC:</speaker>

               <p>Hvala lepa. Mislim, da ste zašli čisto v drugo smer. Mi danes obravnavamo iz svoje
               pristojnosti. Zdaj, edino, če hočete povedati, da občine ne dobijo skladno z zakonom
               sredstev, potem bi to bila razprava, ampak tega pa iz vaše razprave ni bilo razbrati.
               Vi ste pač naredili populističen govor tule, ki pa mislim, da na ta odbor ne spada. K
               besedi je prijavljen gospod Pukšič.</p>
            </sp>
            <sp who="SDT4:CviklMilanMartin">

               <speaker>MAG. MILAN M. CVIKL:</speaker>

               <p>Replika!</p>
            </sp>
            <sp who="SDT4:JazbecFranc">

               <speaker>PREDSEDNIK FRANC JAZBEC:</speaker>

               <p>Ni replike. Gospod Pukšič ima besedo.</p>
            </sp>
            <sp who="SDT4:PukšičFranc">

               <speaker>FRANC PUKŠIČ:</speaker>

               <p>Hvala lepa.</p>
            </sp>
            <sp who="SDT4:CviklMilanMartin">

               <speaker>MAG. MILAN M. CVIKL:</speaker>

               <p>Proceduralno! Proceduralno, predsednik.</p>
            </sp>
            <sp who="SDT4:JazbecFranc">

               <speaker>PREDSEDNIK FRANC JAZBEC:</speaker>

               <p>Gospod Pukšič ima besedo. 
               </p>
            </sp>
            <sp who="SDT4:PukšičFranc">

               <speaker>FRANC PUKŠIČ:</speaker>

               <p>Hvala lepa, gospod predsednik. Če je prijatelj, poslanski kolega Cvikl, končno
               končal, potem res lahko nadaljujem. To, kar si že sam povedal pred mano, je čista
               resnica. Res pa je, v tem se s kolegom Cviklom strinjam, da je proračun resna zgodba,
               ni pa resno od poslanskega kolega priti na odbor in s svojim ekspozejem izraziti
               popolno nezaupanje celotnemu odboru, vsem poslankam in poslancem vseh poslanskih
               skupin, ker pač kolega ni član in tudi ni nadomestni član, ampak samo kot
               zainteresirani poslanec sedi tukaj, in bi naj razpravljal, ampak škoda, da ni
               razpravljal o proračunu 2008 oziroma rebalansu in proračunu 2009, temveč govoril
               traparije o Zakonu o financiranju občin, predvsem tiste traparije, ko govori, da se
               je neki Ljubljani vzelo in da se nekomu jemlje. Pozabil je pa, da imamo sistemsko
               spremembo zakona in da je ta sistemska sprememba zakona dejansko in končno
               razporedila sredstva končno bolj pošteno, kot je pa bilo to prej, ker s spremembo
               Zakona o financiranju s 30 na 35% dohodnine je kolega Cvikl pozabil povedati, da so
               takrat po številu prebivalcev nekateri dobili 10-krat več kot nekatere ostale občine.
               In govoriti o tem, da je bil tisto skladnejši razvoj s takšnim financiranjem, seveda
               ni res. Šele sedaj so se nekatere stvari končno popravile na tem področju. In prosim
               te, predsednik, da tako Cviklu kot meni in ostalimi vzameš besedo, ko bomo šli izven
               proračuna, ampak ne govorimo samo o proračunu. Zdaj mi je tako tlak dvignil, da
               enostavno nisem mogel, da ne bi tega povedal. Hvala.</p>
            </sp>
            <sp who="SDT4:JazbecFranc">

               <speaker>PREDSEDNIK FRANC JAZBEC:</speaker>

               <p>Hvala lepa. K repliki je<gap n="..."/> <stage>/Oglašanje v ozadju./</stage> Dovolite, gospod Cvikl, saj niste
               samo vi v tem salonu! Moment, da povem stavek do konca. K repliki je prijavljen
               gospod Cvikl. <stage>/Smeh./</stage></p>
            </sp>
            <sp who="SDT4:CviklMilanMartin">

               <speaker>MAG. MILAN M. CVIKL:</speaker>

               <p>Hvala lepa, gospod predsednik. Gospodu spoštovanemu poslancu Pukšiču. Jaz se
               opravičujem, da se vam je dvignil tlak, ampak številke so neusmiljene. Poglejte, jaz
               govorim o državnem proračunu leta 2008. In to je res temeljna zgodba državnega
               proračuna leta 2008, zakaj prirast dohodnine gre vse v državo, ima zaradi tega država
               16% realno rast materialnih stroškov, ne gre pa prirast dohodnine v dobrobit
               gospodarskega razvoja občin.</p>
               <p>Kar se tiče pa zakona, ja, govorim tudi v skladu z zakonom. Zadeva se zelo enostavno
               reši: glavarino je treba dvigniti, v Zakonu o izvrševanju proračuna. Vse popolnoma
               zakonito. Če seveda je to vladajoča koalicija sposobna. In jaz vas res izzivam,
               poslanke in poslanci, predvsem vladajoče koalicije, ali boste sposobni sploh uvrstiti
               točko dnevnega reda ZIPRO in dvig glavarine. Takrat bomo videli, ali ste za to, da
               spoštujete zakon, ali sledite temu, kar so vam povedali na nekem koalicijskem
               usklajevanju, da pač na žalost bodo občine trpele, ker pač Vlada zapravlja denar za
               materialne stroške, protokol in ne vem kaj še. Ampak poglejte si razmerja v
               proračunskem memorandumu in poglejte si zgodbo in potem boste videli, da je problem
               zelo velik. In da bo treba ta sistem, kot ste si ga zamislili, popravljati.</p>
               <p>In samo še zadnja misel gospodu Pukšiču, ja, samo na trenutek  sprejema proračuna leta 2007 je to veljalo, je
               bilo razmerje sorazmerno. Že realizacija za leto 2007 kaže, da razmerje ni več
               sorazmerno. In zato seveda se to popravlja z glavarino. Škoda, da tega ne naredimo z
               rebalansom proračuna in popravkom ZIPRA že za leto 2007; za leto 2008 pa imate
               možnost, če bo takšna vaša politična volja in če boste za to dali glasove.</p>
            </sp>
            <sp who="SDT4:JazbecFranc">

               <speaker>PREDSEDNIK FRANC JAZBEC:</speaker>

               <p>Hvala lepa. Dolžan sem še eno obvestilo: poslanca Branka Mariniča nadomešča poslanec
               Tomaž Štebe. K besedi je pa prijavljen državni sekretar.</p>
            </sp>
            <sp who="SDT4:StarmanMarko">

               <speaker>MAG. MARKO STARMAN:</speaker>

               <p>Najlepša hvala. Začel bi od zadaj, pri vprašanju povečanja našega proračuna v zvezi z
               evropskim delom. Morda je prišlo do nesporazuma. Stvar je v tem, da se je dejansko
               naš proračun, pač naš proračun službe, povečal v tem delu zaradi tako imenovane
               centralizacije tehnične pomoči. To, kar je bilo v prejšnjih proračunih oziroma že v
               predvidenem sprejetem proračunu po posameznih ministrstvih, se vodi zdaj enovito v
               našem proračunu, in v tem je ta 60% prirast. Zato bi rad še enkrat to poudaril.</p>
               <p>Glede povečanja sredstev za financiranje občin. Res, da smo sedaj bili samo pri
               točki 2008, ampak ker je razprava se razširila tudi na 2009, bi želel vsaj v tem delu
               povedati, da se je, sumarno gledano, iz leta 2007 do leta 2008, pač v tem obdobju so
               se sredstva za namene financiranja občin dvignila za 42 milijonov evrov, plus en
               milijon evrov iz tako imenovanega, kar je bilo že povedano, bivšega 21. člena. V
               obdobju 2008 na 2009 pa za 70 milijonov evrov se dvignejo sredstva za občine. Plus
               seveda 21 milijonov iz sredstev po 12. členu, po 21. členu, in sicer državno
               sofinanciranje občinskih projektov. Skratka, v letu 2009 je to 81 milijonov evrov
               dodatnega in v letu 2008 42 oziroma 43 milijonov evrov dodatnega.</p>
               <p>Govora je bilo o konceptu. Zakon pač je sprejel koncept financiranja, ki v določeni
               meri tudi gre v smeri večje avtonomije, ko govorimo o nadomestilu za uporabo
               stavbnega zemljišča. Občine imajo tu proste roke, tako kot pri koncesninah, ki se ne
               štejejo v primerno porabo, in so glede na svoje odločitve pač politično odgovorne. In
               tu je tudi element avtonomnosti, ki ga ne moremo kar tako zanemariti. Ko gre pa za
               odstopljen davek, in to je dohodnina, je pa sistem predviden, je pa sistem, ki je bil
               sprejet, izhaja iz dejanskih potreb oziroma iz dejanskih stroškov. Zato se bo tudi v
               letu 2009 povprečnina, ki smo jo že opredelili oziroma že izračunali iz stroškov, ki
               jih imajo občine, dvignila na 513,7 oziroma približno celih 8 evrov.  Tako da, proračun je odraz
               koncepta, ki je vgrajen v zakon. Zakon izhaja iz načela, da morajo občine v okviru
               svojih nalog imeti ustrezna zadostna sredstva in kjer je to mogoče, se njihova
               avtonomija tudi na finančnem področju okrepi. Skratka in proračuni, ta in za
               naslednje leto, izhajajo iz teh izhodišč. Hvala.</p>
            </sp>
            <sp who="SDT4:JazbecFranc">

               <speaker>PREDSEDNIK FRANC JAZBEC:</speaker>

               <p>Hvala lepa. Želi še kdo besedo? Gospod Petek.</p>
            </sp>
            <sp who="SDT4:PetekMilan">

               <speaker>MILAN PETEK:</speaker>

               <p>Moram reči, da mene presenečajo te burne reakcije nekaterih članov Odbora za lokalno
               samoupravo in regionalni razvoj, ker je pravzaprav gospod Cvikl s svojo tezo ostalo
               temelj za zavedanje tega kaj pravzaprav bi naj v tem odboru in kateri, kakšen del
               torej tega parlamenta smo, ki bi se moral najbolj zavedati posledic ukrepov države
               oziroma Vlade na financiranje občin. Torej mi lahko govorimo o premetavanju teh
               številk, ki jih imamo pred seboj tako za leto 2008 pa 2009, ne vidimo pa v tem gozdu
               tistega temeljnega, da je pravzaprav država uspešno blefira občine. Vsaj za mene se
               mi zdi uspešno blefira občine, ker jim govori o povečevanju sredstev, istočasno pa ne
               pove po pravici, da bi teh sredstev lahko bilo mnogo več, če bi bilo to razmerje na
               delitvi dohodnine ohranjeno. In to je problem. torej to razmerje se znižuje in mi se
               zadovoljimo s tem, da v posamezne postavke imamo kakšno povečanje, ne posežemo pa po
               tej naši pravici in odgovornosti in obveznosti do lokalne samouprave, da ugotovimo,
               da torej to ne sledi temu kar dohodnina kaže po eni strani. Saj je res, da se
               poplačnina prilagaja inflaciji in da je to en del tega povečanja teh virov. To je
               meni jasno. Ampak očitno je, da je to temeljni problem, ki ga je gospod Cvikl povedal
               in me je čudila reakcija gospoda Jazbeca, nekako živčno je reagiral na to, da usmerja
               pozicijo oziroma nasploh v neko drugo področje. To je za mene temeljno vprašanje.
               Mislim, da ga moramo pri našem razumevanju tega, materije imeti pred seboj, se pač
               sprijazniti. Saj jaz verjamem, da se je koalicija sprijaznila s tem, da je pač tako
               razmerje. Mi v koaliciji se nismo in to nam je temeljni pogoj zato, da ugotovimo ali
               bomo proračun podprli ali ne. V tem trenutku kaže, da ga ni tudi na tem segmentu za
               podpreti, ker so te deviacije v teh sredstvih take, da za enkrat ni pravega odgovora
               ali bi bilo ali ne, za prisluhniti. Nekateri župani iz koalicije očitno veste več kot
               tisti, ki pokrivamo neka druga področja, pa ste verjetno uspeli v tem snovanju
               proračuna že zagotoviti za tiste občine, ki jih predstavljate tudi tukaj, formalno
               ali ne<gap n="..."/></p>
            </sp>
            <sp who="SDT4:JazbecFranc">

               <speaker>PREDSEDNIK FRANC JAZBEC:</speaker>

               <p>Samo malo. Besedo ima gospod Petek, ne pa, da imamo štiri sestanke sedajle ta
               trenutek. Lepo prosim. Gospod Petek ima besedo. Izvolite.</p>
            </sp>
            <sp who="SDT4:PetekMilan">

               <speaker>MILAN PETEK:</speaker>

               <p>Hvala lepa za intervencijo. Sem hvaležen. Torej tudi mene so motili glasovi iz leve
               in desne, ampak kultura našega obnašanja je predmet presoje vsakega posebej. Hotel
               sem končati s tem. Imam občutek, kot da so nekateri poslanci zadovoljivo rešili svoje
               stvari v svojem okolju in zaradi tega pravzaprav jih ne zanima kakšen je pa global
               tega področja in to je tisto kar bega. jaz ne trdim, da se ni dalo napraviti kaj
               bolje niti ne trdim, da se je dalo kaj napraviti bistveno bolje. Jaz bom skušal skozi
               nadaljnjo razpravo in odgovore v ministrstvu sam pri sebi ugotoviti kaj bi bilo za
               napraviti s tem segmentom, ki ga danes obravnavano, zainteresirano telo pa smo
               nesporno, da tudi pri Zakonu o izvrševanju proračuna kaj rečemo. Tega pač očitno
               danes ni v naši zavesti. Torej ko govorimo o tem, da so se nekatere občine prej
               pritoževale, danes pa izgubljajo podlago. To je ista ugotovitev kot prej,
               valorizacija nadomestila za uporabo stavbnega zemljišča je ena igra, ki pravzaprav
               kaže sedaj pravo težo. Če valoriziraš, nimaš od tega nič, zaradi tega, ker država
               zaradi tega tudi nič več ne da je izravnava manjša. Če valoriziraš, torej si pa sam
               sebi pljunil v ta žakelj, si si pravzaprav zmanjšal državni kolač in zaradi tega
               mislim, da je to politično res razmišljanje bolj kot pa strokovno in tukaj mislim, da
               bomo morali zakon o financiranju občin spremeniti.  Torej zaenkrat ne vidim podlage za to, da bi proračun
               v tem delu potrdil, če me boste prepričali, v nasprotnem bom morda menjal na osnovi
               argumentov, seveda.</p>
            </sp>
            <sp who="SDT4:JazbecFranc">

               <speaker>PREDSEDNIK FRANC JAZBEC:</speaker>

               <p>Hvala lepa. K repliki se je prijavil gospod Pukšič.</p>
            </sp>
            <sp who="SDT4:PukšičFranc">

               <speaker>FRANC PUKŠIČ:</speaker>

               <p>Hvala lepa. Kolega Petek me je imenoval v svojem delu, ampak rad bi seveda povedal
               tisto, torej, ne da bi imeli kakšne druge informacije ali podatke župani, poslanci
               koalicije, kot pa člani Odbora za lokalno samoupravo, vendar ni pač točno to, kar
               navajate, da bi se dohodki občin, če bi imeli dohodnino, tako kot v prejšnjem zakonu
               dvignili za 16%. To enostavno ni res. V kolikor se je oziroma v občinah, kjer se je
               seveda dvigovalo prihodek z dvigovanjem dohodnine, torej z večjo dohodnino, se je tam
               zmanjševala finančna izravnava. To bi bilo res oziroma to pa je bilo res izključno za
               tistih pet občin, ki seveda niso bile na finančni izravnavi in ena izmed takšnih je
               bila seveda tudi Ljubljana, ki je imela skoraj 80% čez tako imenovano primerno
               porabo. Vse ostale občine so morale s primerno porabo slediti vsem zakonskim in
               <gap n="..."/><stage>/Nerazumljivo./</stage><gap n="..."/> nalogam, ter seveda skrbeti za razvoj. Ljubljana je pa lahko
               poleg gromozanskih sredstev imela še toliko čez to primerno porabo, tudi na račun
               tega povečanja iz 30 na 35% dohodnine. In seveda le ti bi bili na boljšem, ki so bili
               že tako ali tako vedno. Ni res, da s tem proračunom oškodujemo občine in s tem
               Zakonom o financiranju občin, ampak je to pač gola izmišljotina in ni točna. To, da
               pa bi seveda opozicija zaradi tega ne podprla tega proračuna, pa še ga v mojih 11-ih
               letih opozicija nikoli ni podprla, pa ga tudi tokrat, ne pričakujem, da ga bo.</p>
            </sp>
            <sp who="SDT4:JazbecFranc">

               <speaker>PREDSEDNIK FRANC JAZBEC:</speaker>

               <p>Hvala lepa. V razpravi so spremembe proračuna za leto 2008, ne pa Zakon o
               financiranju občin, jaz lepo prosim. K besedi je prijavljen gospod Testen.</p>
            </sp>
            <sp who="SDT4:TestenCiril">

               <speaker>CIRIL TESTEN:</speaker>

               <p>Hvala za besedo. Lep pozdrav. Jaz kot nadomestni, nisem najprej mislil razpravljati,
               moram se pa oglasiti, ker očitno pozabljamo, kakšna situacija je bila leta 2004 in
               nazaj, ko so občine težko preživljale oziroma so bile podfinancirane in se je v treh
               letih situacija v občinah bistveno, bistveno izboljšala. Jaz vam prinesem zapise, v
               katerih piše, nekatere občine in župani so sami izjavili, da imajo tudi do realno 40%
               več sredstev. Jaz mislim, da si je z novim zakonom o financiranju občin, popravila se
               je krivica za nazaj. Krivica za nazaj tiste nerazvite, polna so nas usta o skladnem
               regionalnem razvoju, tiste nerazvite občine, ki so hribovske, ki imajo veliko cest,
               so dobile z novim zakonom o financiranju veliko več sredstev in tudi večina ostalih,
               če vemo, da je polovica ali pa še več kot polovica občin, pokriva iz svojih prihodkov
               primerno porabo, se pravi tudi za ostale so se bistveno izboljšala situacija. Zaradi
               tega bo v tem proračunu tudi bistveno manj sredstev za izravnavo. Govorilo se je, da
               občina Ljubljana, smo poslušali ne vem koliko, eno leto, da je pač, ne vem koliko
               sredstev se je ukradlo. Na koncu poslušam, da imajo rekorden proračun. Zdaj jaz ne
               vem od kje tisti rekorden proračun za leto 2008. Nekaj malega je zadolžitev, ampak
               bistvo, nekaj malega je zadolžitev, bistvo šlo prihodki občine po zakonodaji.  Jaz težko sprejemam take razlike.
               Veste, sedaj ko smo prišli v tako situacijo se obešamo na procent, realno stanje pa
               se z upoštevanjem inflacije pa mislim zadržuje, tako da realno občine ostajajo tud v
               letu 2008 na tistem nivoju, ki so bile lansko leto. Je pa res, da ima država tudi
               druge potrebe in da vedno ne more višati samo sredstva za občine. V teh preteklih
               treh letih je država bistveno izboljšala situacijo občin. Zato mislim, da so take
               razprave nekorektne in jaz jih ne morem podpirati. Hvala.</p>
            </sp>
            <sp who="SDT4:JazbecFranc">

               <speaker>PREDSEDNIK FRANC JAZBEC:</speaker>

               <p>Hvala lepa. K besedi je prijavljen gospod Trofenik.</p>
            </sp>
            <sp who="SDT4:TrofenikVili">

               <speaker>VILI TROFENIK:</speaker>

               <p>Hvala za besedo. Predsednik jaz sem hotel dvakrat replicirati, ampak očitno replike
               tu niso zaželjene v pozitivnem smislu, ali pa dovoljene, se opravičujem, pa bom sedaj
               to izkoristil v diskusiji.</p>
               <p>Kolega Pukšiča bi prosil, da tako dramatičnih neresnic kot jih je dvakrat navedel ni
               dostojno ne za njega, ne za odbor, da to širi. Nikoli po uvedbi lokalne samouprave
               razmerje med najbolj bogato, merjeno po prihodkih na glavo, in najbolj revno ni bilo
               1:10, nikoli. Kakorkoli, to je prehuda.</p>
               <p>Druga trditev, ki jo je navedel, da je bilo pet po starem zakonu samo finančno
               neodvisnih je tudi neresnična, ker jih je bilo vsaj štirikrat toliko. To so taki
               veliki kiksi gospod Pukšič, da so nedopustni resnega razpravljavca.</p>
               <p>Tretja replika je pa državnemu sekretarju, mag. Starmanu. Veste, avtonomija občin
               skozi merilo financiranja utemeljevati s tem, da zaradi avtonomij je prosta odločitev
               občine ali bo uvedla nek lastni prispevek oziroma prihodek ali ne. Oprostite, to kje
               drugje uporabite, mogoče tu nismo vsi poslušalci zato, da bi lahko to poslušali.
               Avtonomija se malo drugače meri. Sitem razvite lokalne samouprave v Evropi je
               bistveno drugačen. Sili k lastnim prihodkom, odgovorno, na pa da daje potuho. Jaz
               tudi nisem za to, da razpravljamo danes pri tej točki o zakonu in posledicah. Fino bi
               bilo, če bi dobili eno točko posebej enkrat v posebnem trenutku, pa tudi materiale za
               to, ker potem bo pa diskusija zelo bogata, zlasti če bo podprta z ustreznimi podatki,
               vendar sta to dve veliki razliki. Ni se možno izogniti določenim posledicam, ker
               proračun je posledica zakona o financiranju tako ali drugače. Neke take trditve, da
               je to avtonomija, če nekdo iz naslova potuhe, ker pod narekovajem dobi nekje preveč,
               podpisuje svoje obveznosti pridobivanja prihodka, ali pa jih ceneno politično
               nevalorizira, to se pravi ne ohranja na realni višini, je malo prehuda za tak odbor
               in za tako službo. Človek bi pričakoval kaj bolj podkrepljenega, ne pa tako.</p>
               <p>Da zaključim s temi replikami, kvazi. Nekdo je v razpravi, čeprav nerad imenujem,
               ampak da ne bodo rekli, da ni replika, gospod Testen je rekel, da ima nekdo 40%. Če
               ima nekdo 40% preveč po lastni izjavi, potem to kaže, da je s sistemom nekaj narobe.
               Jaz verjamem, ker razlike niso take, veste tudi če gremo tako ali drugače izračunavati razlike v
               smislu potreb, pa prevedimo to v primerno porabo v celem, to so lahko sila enostavni
               zaključki, s tem, da uradna bilanca, ki je ta Vlada dala oziroma ta ministrstva se da
               hitro kaj demantirati, tisti, ki govori, da ima nekje nekaj preveč ali več, potem
               nečesa ne izvaja in ne financira, takšnih je pa na žalost preveč v Sloveniji v bilo
               in so še vedno prisotni, pa o tem kdaj drugič, ko bo primerna debata. In še, da
               zaključim, tisto kar je kolega Cvikl začel, mogoče na malo poseben način. Ja, razlika
               je bistvena med fiksno stopnjo dohodnine ali bilo katerega vira finančnega, to
               nekateri ne želite razumeti, in razdeljevanje tega vira v globalu. Če bi bila fiksna
               stopnja bi imeli vsi toliko kolikor je rast tega vira več. Treba je zelo
               poenostavljeno povedati, v sistemu, ki smo ga imeli in ga imamo bi pa imeli vsi
               zadosti po tistem kar po zakonu gre, do primerne porabe. Zdaj, veste, ta način
               odstopljenega vira dohodnine, to se je treba zavedati, to ne morete negirati, tako
               piše in tako se dela, je v resnici še samo ena finančna izravnava več. Ni povezan z
               lokacijo ustvarjanja tega vira, ampak je še samo eno prerazdeljevanje in če bi
               ocenjevali kvaliteto financiranja proračuna še skozi neke druge, če imamo zadosti ali
               premalo ali pa smo pozicija ali opozicija in podobnimi pomanjkljivimi argumenti, bi
               ugotovili, da je novi sistem financiranja in posledično proračun, seveda zato o tem
               govorim, bistveno bolj odvisen finančno od državnih jasli kot je to bilo po uvedbi
               lokalne samouprave, približno od začetka je bilo tako, potem dolgo ni bilo, zdaj pa
               je zopet tako. Upam, da bomo o tem lahko podrobno razlagali, vendar zdaj še so tisti
               uporabniki zadovoljni, da dobijo še pravočasno zadosti, po njihovem, denarja, v
               kvaliteti je pa to bistvena razlika in nekje nekaj bi lahko bilo več. V tem smislu,
               veste, jaz se strinjam z vidika ekonomskih kazalcev, statistike, to kar je državni
               sekretar v uvodu povedal, predlagamo glavarino, da se poveča namesto toliko za toliko
               zaradi inflacije, to je O.K. Ampak, povejte razliko med tem in rastjo dohodnine. In
               koliko je tu negativne razlike, ki gre nekam, mislim, ne samo v globalu in dokazilo o
               vprašljivosti optimalnih rešitev ali pa če hočete najboljših, ki bi lahko bili
               sposobni v tem sistemu in v tem <gap n="..."/><stage>/nerazumljivo./</stage><gap n=".."/> je to vprašanje, da zadeva je
               potuha, ni stimulativna, deli tako počez in zaradi tega, ne zaradi številk, je treba
               to upoštevati in na to opozarjati, ker to ni dobro za kondicijo in zdravje javnih
               financ, občinske javne finance so pa ravno tako javne finance kot državne in še
               katere druge, so pač ena od štirih blagajn, ki niso nepomembne. Hvala.</p>
            </sp>
            <sp who="SDT4:JazbecFranc">

               <speaker>PREDSEDNIK FRANC JAZBEC:</speaker>

               <p>Hvala lepa. K repliki je prijavljen gospod Pukšič.</p>
            </sp>
            <sp who="SDT4:PukšičFranc">

               <speaker>FRANC PUKŠIČ:</speaker>

               <p>Saj bo bolj pojasnitev, ker se s kolegom Trofenikom oziroma očitno me ni razumel.
               Prvič, nisem govoril o razmerju 1:10 med najbogatejšo in najrevnejšo občino, sem pa
               govoril, da se je razmerje v dohodkih na prebivalca, ko se je spremenil Zakon o
               financiranju občin, ko je bil ali pa je bil glavni vir občinske blagajne dohodnina iz
               30% na 35% spremenil tako, da so na prebivalca v nekaterih občinah imeli celo do
               10-krat manj dohodkov kot pa v najbogatejši ljubljanski mestni občini. O tem smo
               razpravljali takrat ob sprejemanju tega zakona, ko smo se spomnili tudi mojega
               nastopa tri ure za govornico, takrat sem imel tudi vse izračune in vse te številke
               držijo in za tem stojim, prvič. Drugič. Ko govorimo o lastnih prihodkih, govorimo o
               lastnih<gap n=".."/>ne, ko govorimo o prihodkih občine govorimo enkrat o prihodki občin, drugič
               govorimo o tako imenovanih, torej o prihodkih, ki je samo v okviru  primerne porabe oziroma občine, ki imajo
               finančno izravnavo, seveda redke, ki imajo ali pa so imele po zakonu še nekatere
               druge prilive, od recimo raznih vodarin in tako dalje, so bile te občine v bistveno
               slabšem položaju. In to, kar je kolega Testen, pa ne bom sedaj namesto njega
               odgovarjal, ampak bom povedal, v kakšnih, torej, kako se je to pogovarjalo oziroma
               kako se pogovarjajo in predstavljajo te številke med župani, ko govorijo o 40% več
               sredstev po novem zakonu. Poglejte, kolegice in kolegi, iz primerne porabe občinski
               proračuni so zavezani za izvajanje zakonskih enostavnih nalog od 60 do 70%. Ostane
               nam tam od 30, 35% za investicije in razvoj v občini. Z novo spremembo zakona o
               financiranju občin pa nam ostane na to vrednost teh 30 do 35% približno 40% več, to
               pomeni, od 12 do 16%. To je bilo torej glede na to, ker sem kdaj slišal te pogovore
               in vem, o čem je kolega Testen govoril, in govoril je o tem. Ni pa govoril o tem, da
               so se proračuni v občinah dvignili za 40%. Tako da gre seveda za mogoče nehote
               nerazumevanje tega, kar sem navajal.</p>
            </sp>
            <sp who="SDT4:JazbecFranc">

               <speaker>PREDSEDNIK FRANC JAZBEC:</speaker>

               <p>Hvala lepa. K razpravi je prijavljena gospa Pečanova.</p>
            </sp>
            <sp who="SDT4:PečanBreda">

               <speaker>BREDA PEČAN:</speaker>

               <p>Hvala lepa. Toliko, da bo še kakšen ženski glas vmes, čeprav v bolj nizkih oktavah.</p>
               <p>Najprej bi proceduralno rada povedala, da vendar mislim, da se je dalo jasno
               razumeti, da je gospod Trofenik zaprosil za repliko. Sicer mu je niste dali, pa
               vendar je nekorektno, da dovoljujete de facto, ne de iure, repliko na repliko.</p>
               <p>Rada bi pa povedala v zvezi s tem vprašanjem odnosa glavarine po novem Zakonu o
               financiranju občin in deleža od dohodnine po starem zakonu, na malo bolj preprost,
               bom rekla, ljudem, ki se ne ukvarjajo neposredno s temi zadevami, razumljiv način.
               Dejstvo je, da je bila po preteklem Zakonu o financiranju občin delitev dohodnine
               glede na to, da je bila zelo različno in neenakomerno razporejena po občinah v
               Sloveniji, glede na to, kakšno je bilo pač prihodkovno stanje prebivalstva v
               posamezni občini, navzven gledano nepravično razporejeno. Istočasno je pa treba
               vedeti, da ta dohodnina je tudi odraz tega, da v tistih krajih, tistih občinah, kjer
               je priliv iz dohodnine bil večji zaradi tega, ker so bili pač višji dohodki
               prebivalstva, je tudi bilo razumljivo pričakovati, da bodo občine, ki imajo več
               dohodnine na glavo prebivalca, morale, tudi morale, ne, da bodo želele, ampak bodo
               morale zadovoljiti večje zahteve prebivalstva, tako glede javnega prevoza,
               infrastrukture in še vsega ostalega. Tako da bi se dalo o tem tudi diskutirati.
               Vendar, načeloma smo s sprejemom novega Zakona o financiranju občin se odločili, da
               bom vso dohodnino spravili v eno vrečo in določili, kako se bo ta dohodnina razdelila
               po občinah glede po glavarini. Torej, še vedno je glavni vir za financiranje te
               glavarine dohodnina, zbrana v Republiki Sloveniji, ne več v posamezni občini. In
               zaradi tega bi bilo logično pričakovati, da če že ni možno za naprej tega določiti,
               pa bi zagotovo z rebalansom proračuna za 2007 lahko določili povišanje dohodnine in
               izplačilo dohodnine, poračun glavarine, bom rekla, povišanje glavarine in s tem
               poračun glavarine, za vse občine v Sloveniji, po principu, kot ga določa Zakon o
               financiranju občin v novi obliki. Kaj hočem povedati? Če je bila prej dohodnina 100
               za celo Slovenijo in je bilo to neenakomerno razporejeno, pač glede na, kot sem
               rekla, prihodkovno moč prebivalcev po posamezni občini, sedaj se pa to deli z
               glavarino, se pravi, samo po številu prebivalcev in nič drugega praktično ni več
               merilo, plus še tisti drugi faktorji v formuli, je potem samo po sebi umevno, da bi morala biti konec leta,
               ko se ugotovi, da je rast dohodnine bila v preteklih 10-ih mesecih 20%, da bi morala
               biti potem glavarina za 20% zvišana in vsem občinam razdeljenih teh dodatnih 20%
               glavarine. To bi bil pravi in pošten način, zaradi tega, ker dejstvo je, da če se
               razdeli v naslednjem letu, poudarjam letos nič, naslednjem letu recimo samo 5,8 ali
               7% več glavarine zaradi tega, ker je pač treba upoštevati inflacijo in ne vem kaj še
               vse, pri tem se pa pozablja, da dohodnina ne raste zaradi rasti povprečne plače
               temveč zaradi rasti mase izplačanih plač, zaradi tega, ker je število v Sloveniji
               večje in je zaradi tega seveda dohodnina v masi toliko večja. Država bo pokasirala
               120% dohodnine, slovenske občine pa samo 105 ali 106% dohodnine v obliki povišane
               glavarine. Tu je osnovni problem in tisti, ki si zakrivate oči pred temi dejstvi, si
               zakrivate zaradi tega, ker niste hoteli takrat, ko smo sprejemali novi Zakon o
               financiranju občin priznati, da bodo občine odvisne od volje vlade ob sprejemanju
               oziroma predlaganju vsakokratnega letnega proračuna in tukaj je bila narejena osnovna
               napaka. Zaradi tega, ker enostavno ste mislili, da opozicija iz principa nasprotuje
               in nagaja. Zaradi tega bi bilo treba v zakonu o izvrševanju proračuna za 2008 in v
               zakonu o izvrševanju proračuna za 2009 predvideti večje povišanje glavarin. Nič
               drugega ne bi bilo treba, ni treba zakona o financiranju občin spreminjati. Zaradi
               tega, ker kar pravi gospod Trofenik, že drži, da je to neke vrste izravnava, vendar
               pa, če smo se odločili, da bomo občine med seboj vsaj kolikor toliko izenačili, potem
               bodimo dosledni do konca, omogočimo tudi vsem občinam, da bodo kolikor toliko
               enakopravno dobile svoj delež iz pogače, ki jo izbere država na račun dohodnine.</p>
               <p>Zdaj pa vam bom povedala argument zakaj tako. Zaradi tega ker je Vlada Republike
               Slovenije pristala na spremembo oziroma dopolnitev zakona o financiranju pokrajin,
               kjer je predvidela večji, v zakonu določen delež od trošarin na alkohol in delež od
               trošarin na tobak, kar pomeni, da bodo pokrajine, sicer spet financirane samo po
               glavarini, vendar vas zdaj sprašujem. Ko bo sprejeman proračun, spremembe proračuna
               za leto 2009, ali boste takrat pristajali na to, da bo glavarina povečana za toliko,
               kolikor bo povečan priliv iz trošarin iz tobaka, alkohola in goriv. To je zelo
               zanimivo in pomembno vprašanje. Naslednje leto bo ob tem času razprava o spremembah
               proračuna za leto 2009 in proračun za 2010.  Zanima me, ali boste takrat podprli predlog, da se bo glavarina za
               občine in za pokrajine prilagodila rasti trošarin in rasti dohodnine v letu 2008. To
               je zelo pomembno vprašanje. In tukaj se pokaže načelnost poslancev, ki baje
               zagovarjajo interese lokalne samouprave v okviru odbora za lokalno samoupravo in
               regionalno politiko. Hvala lepa.</p>
            </sp>
            <sp who="SDT4:JazbecFranc">

               <speaker>PREDSEDNIK FRANC JAZBEC:</speaker>

               <p>Hvala lepa. Samo pojasnilo, gospa Pečanova. Ko je poslanec Trofenik dobil besedo je
               sicer povedal, da je želel besedo prej kot repliko. Vendar je glasno povedal, da bo
               repliko v okviru svoje razprave izvedel tudi, to se pravi, on je bil prijavljen k
               razpravi. Vi pa protestirate proti temu, ker niste slišala, ker ste bila zunaj, tako
               kot odhajate tudi sedaj.</p>
               <p>Želi še kdo besedo? V kolikor ne, predlagam naslednji sklep: Odbor za lokalno
               samoupravo in regionalni razvoj se je seznanil s predlogom sprememb proračuna
               Republike Slovenije za leto 2008 v delu, ki se nanaša na področje lokalne samouprave
               in regionalnega razvoja. Dajem ta predlog v razpravo. Če ni razprave jo zaključujem
               in dajem ta predlog na glasovanje.</p>
               <p>Kdo podpira predlagani predlog? <stage>(9 članov.)</stage> Je kdo proti? <stage>(Nihče.)</stage></p>
               <p>S tem zaključujem to točko dnevnega reda.</p>
               <p>Dolžan sem še eno obvestilo. Poslanca Franca Pukšiča nadomešča poslanec Ivan Grill.</p>
               <p>Hkrati je več, odborov in so šli na matične odbore.</p>
               <p>Prehajamo na <title>2. TOČKO DNEVNEGA REDA</title>, to je <title>PREDLOG PRORAČUNA REPUBLIKE SLOVENIJE ZA LETO 2009.</title>
               </p>
               <p>Gradivo za to točko je na pogled v računalniškem okolju Lotus in objavljeno v
               Poročevalcu 91 in 92/2007 z dne 30.9.2007. K tej točki so bili vabljeni dr. Ivan
               Žagar, minister brez listnice zadolžen za lokalno samoupravo in regionalno politiko,
               mag. Marko Starman, državni sekretar Službe Vlade Republike Slovenije za lokalno
               samoupravo in regionalno politiko in Ministrstvo za finance. Dajem najprej besedo
               predstavniku Službe Vlade Republike Slovenije za lokalno samoupravi mag. Starmanu.
           </p>
            </sp>
            <sp who="SDT4:StarmanMarko">

               <speaker>MAG. MARKO STARMAN:</speaker>

               <p>Najlepša hvala za besedo, gospod predsednik. Jaz sem že ob prejšnji točki omenil, da
               se glede financiranja občin pripravlja nov koncept oziroma nov izračun povprečnine, o
               kateri sem že govoril. Prav tako se po tako imenovanem 21. členu delež iz 3% poviša
               na 4%, kar znaša v globalu 41 mio evrov. Glede ostalih postavk, ko govorimo o
               evropskih sredstvih, je pa v letu 2009 načrtovana evropska sredstva že v celoti v
               skladu z novo finančno perspektivo in v tem kontekstu tudi sprememba glede na leto
               2008. Hvala.</p>
            </sp>
            <sp who="SDT4:JazbecFranc">

               <speaker>PREDSEDNIK FRANC JAZBEC:</speaker>

               <p>Hvala lepa. Želi besedo predstavnik Ministrstva za finance, Gospod Tekavčič? Besedo
               dajem poslankam in poslancem. Odpiram razpravo. Ker ni razprave jo zaključujem. In prehajamo na predlog sklepa:
               <q>"Odbor za lokalno samoupravo in regionalni razvoj se je seznanil s predlogom
               proračuna Republike Slovenije za leto 2009 v delu, ki se nanaša na področje lokalne
               samouprave in regionalnega razvoja."</q> Dajem ta predlog sklepa v razpravo. Želi kdo
               razpravljati? Razpravo zaključujem in prehajamo na odločanje o predlaganem sklepu.</p>
               <p>Kdo podpira predlagani sklep? <stage>(7 članov.)</stage> Mu kdo nasprotuje? <stage>(Nihče.)</stage></p>
               <p>Ugotavljam, da je sklep sprejet.</p>
               <p>Odbor bo matičnemu delovnemu telesu, to je Odboru za finance in monetarno politiko z
               današnje seje poslal mnenje oziroma predlog sklepa. S tem zaključujem to točko
               dnevnega reda.</p>
               <p>S tem zaključujem tudi današnjo sejo odbora. Hvala lepa.</p>
               <stage type="time">(Seja je bila zaključena 17. oktobra 2007 ob 14.14.)</stage>
            </sp>
         </div>
      </body>
   </text>
</TEI>